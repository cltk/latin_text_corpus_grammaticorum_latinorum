{
    "author": "Priscianus",
    "title": "Prisciani institutiones",
    "edition_new": "",
    "edition_keil": "GL 2,1-3,377",
    "text": "Priscianus Caesariensis grammaticus Iuliano consuli ac patricio. cum omnis eloquentiae doctrinam et omne studiorum genus |sapientiae luce praefulgens a Graecorum fontibus deriuatum Latinos proprio |sermone inuenio celebrasse et in omnibus illorum uestigia liberalibus |consecutos artibus uideo, nec solum ea, quae emendate ab illis sunt prolata, sed |etiam quosdam errores eorum amore doctorum deceptos imitari, in quibus |maxime uetustissima grammatica ars arguitur peccasse, cuius auctores, |quanto sunt iuniores, tanto perspicaciores, et ingeniis floruisse et |diligentia ualuisse omnium iudicio confirmantur eruditissimorum (quid enim |Herodiani artibus certius, quid Apollonii scrupulosis quaestionibus |enucleatius possit inueniri?) cum igitur eos omnia fere uitia, quaecumque |antiquorum Graecorum commentariis sunt relicta artis grammaticae, |expurgasse comperio certisque rationis legibus emendasse, nostrorum autem |neminem post illos imitatorem eorum extitisse, quippe in neglegentiam |0002| cadentibus studiis literarum propter inopiam scriptorum, quamuis audacter, |sed non impudenter, ut puto, conatus sum pro uiribus rem arduam |quidem, sed officio professionis non indebitam, supra nominatorum praecepta |uirorum, quae congrua sunt uisa, in Latinum transferre sermonem, collectis |etiam omnibus fere, quaecumque necessaria nostrorum quoque inueniuntur |artium commentariis grammaticorum, quod gratum fore credidi |temperamentum, si ex utriusque linguae moderatoribus elegantiora in unum |coeant corpus meo labore faciente, quia nec uituperandum me esse credo, si |eos imitor, qui principatum inter scriptores Graios artis grammaticae |possident, cum ueteres nostri in erroribus etiam, ut dictum est, Graecos |aequiperantes maximam tamen laudem sunt consecuti. |exemplum etiam proponere placuit, ne pigeat alios etiam a me uel |ignorantia forte praetermissa uel uitiose dicta (nihil enim ex omni parte |perfectum in humanis inuentionibus esse posse credo) sua quoque |industria ad communem literatoriae professionis utilitatem congrua rationis |proportione uel addere uel mutare tractantes. namque festinantius quam |uolui hos edere me libros compulerunt, qui alienis laboribus insidiantes |furtimque et quasi per latrocinia scripta aliis subripientes unius nominis ad |titulum pertinentis infanda mutatione totius operis in se gloriam transferre |conantur. sed quoniam in tanta operis materia impossibile est aliquid |perfectum breuiter exponi, spatii quoque ueniam peto, quamuis ad |Herodiani scriptorum pelagus et ad eius patris Apollonii spatiosa uolumina |meorum compendiosa sunt existimanda scripta librorum. |huius tamen operis te hortatorem sortitus iudicem quoque facio, |Iuliane consul ac patricie, cui summos dignitatis gradus summa |adquisiuit in omni studio ingenii claritudo, non tantum accipiens ab excelsis |gradibus honorum pretii, quantum illis decoris addens tui, cuius mentem |tam Homeri credo quam Virgilii anima constare, quorum uterque |arcem possederat musicae, te tertium ex utroque compositum esse |confirmans, quippe non minus Graecorum quam Latinorum in omni doctrinae |genere praefulgentem. tibi ergo hoc opus deuoueo, omnis eloquentiae |0003| praesul, ut quantamcumque mihi deus annuerit suscepti laboris gloriam, |te comite quasi sole quodam dilucidius crescat. |titulos etiam uniuersi operis per singulos supposui libros, quo |facilius, quicquid ex his quaeratur, discretis possit locis inueniri. |primus liber continet de uoce et eius speciebus; de litera: quid sit |litera, de eius generibus et speciebus, de singularum potestate, quae in |quas transeunt per declinationes uel compositiones partium orationis. |secundus de syllaba: quid sit syllaba, quot literis constare potest et |quo ordine et quo sono, de accidentibus singulis syllabis; de dictione: quid |sit dictio, quae eius differentia ad syllabam; de oratione: quid sit oratio, |quot eius partes, de earum proprietate; de nomine: quid sit nomen, de |accidentibus ei, quot sunt species propriorum nominum, quot |appellatiuorum, quot adiectiuorum, quot deriuatiuorum; de patronymicis: quot eorum |formae, quomodo deriuantur, ex quibus primitiuis; de diuersis |possessiuorum terminationibus et eorum regulis. |tertius de comparatiuis et superlatiuis et eorum diuersis extremitatibus: |ex quibus positiuis et qua ratione formantur; de diminutiuis: quot eorum |species, ex quibus declinationibus nominum, quomodo formantur. |quartus de denominatiuis et uerbalibus et participialibus et |aduerbialibus: quot eorum species, ex quibus primitiuis, quomodo nascuntur. |quintus de generibus dinoscendis per singulas terminationes; de |numeris; de figuris et earum compage; de casu. |sextus de nominatiuo casu per singulas extremitates omnium |nominum, tam in uocales quam in consonantes desinentium, per ordinem; de |genetiuorum tam ultimis quam paenultimis syllabis. |septimus de ceteris obliquis casibus, tam singularibus quam pluralibus. |0004| octauus de uerbo et eius accidentibus. |nonus de regulis generalibus omnium coniugationum. |decimus de praeterito perfecto. |undecimus de participio. |duodecimus et tertiusdecimus de pronomine. |quartusdecimus de praepositione. |quintusdecimus de aduerbio et interiectione. |sextusdecimus de coniunctione. |septimusdecimus et octauusdecimus de constructione siue ordinatione |partium orationis inter se. |0005| \\n | [eas enim uoces quanquam intelligimus de quo sint uolucre profectae tamen inarticulatae dicuntur. quia uox ut superius ('id est dixi' add. G ; 'diximus' K) inarticulata est quae a nullo affectu proficiscitur mentis.] philosophi definiunt, uocem esse aerem tenuissimum ictum uel suum |sensibile aurium, id est quod proprie auribus accidit. et est prior definitio |a substantia sumpta, altera uero a notione, quam Graeci ἔννοιαν dicunt, |hoc est ab accidentibus. accidit enim uoci auditus, quantum in ipsa est. |uocis autem differentiae sunt quattuor: articulata, inarticulata, literata, |illiterata. articulata est, quae coartata, hoc est copulata cum aliquo sensu |mentis eius, qui loquitur, profertur. inarticulata est contraria, quae a nullo |affectu proficiscitur mentis. literata est, quae scribi potest, illiterata, quae |scribi non potest. inueniuntur igitur quaedam uoces articulatae, quae |possunt scribi et intellegi, ut: |«arma uirumque cano», |quaedam, quae non possunt scribi, intelleguntur tamen, ut sibili hominum |et gemitus: hae enim uoces, quamuis sensum aliquem significent proferentis |eas, scribi tamen non possunt. aliae autem sunt, quae, quamuis scribantur, |tamen inarticulatae dicuntur, cum nihil significent, ut coax, cra. aliae |0006| uero sunt inarticulatae et illiteratae, quae nec scribi possunt nec intellegi, |ut crepitus, mugitus et similia. scire autem debemus, quod has quattuor |species uocum perficiunt quattuor superiores differentiae generaliter uoci |accidentes, binae per singulas inuicem coeuntes. uox autem dicta est uel |a uocando, ut dux a ducendo, uel ἀπὸ τοῦ βοῶ, ut quibusdam placet.\\nlitera est pars minima uocis compositae, hoc est quae constat |compositione literarum, minima autem, quantum ad totam comprehensionem |uocis literatae (ad hanc enim etiam productae uocales breuissimae |partes inueniuntur) uel quod omnium est breuissimum eorum, quae diuidi |possunt, id quod diuidi non potest. possumus et sic definire: litera est uox, |quae scribi potest indiuidua. |dicitur autem litera uel quasi legitera, quod legendi iter praebeat, |uel a lituris, ut quibusdam placet, quod plerumque in ceratis tabulis |antiqui scribere solebant. literas autem etiam elementorum uocabulo |nuncupauerunt ad similitudinem mundi elementorum: sicut enim illa coeuntia omne |perficiunt corpus, sic etiam haec coniuncta literalem uocem quasi corpus |aliquod componunt uel magis uere corpus. nam si aer corpus est, et uox, |quae ex aere icto constat, corpus esse ostenditur, quippe cum et tangit |aurem et tripertito diuiditur, quod est suum corporis, hoc est in |altitudinem, latitudinem, longitudinem, unde ex omni quoque parte potest audiri. |praeterea tamen singulae syllabae altitudinem quidem habent in tenore, |crassitudinem uero uel latitudinem in spiritu, longitudinem in tempore. |litera igitur est nota elementi et uelut imago quaedam uocis literatae, |quae cognoscitur ex qualitate et quantitate figurae linearum. hoc ergo |interest inter elementa et literas, quod elementa proprie dicuntur ipsae |0007| pronuntiationes, notae autem earum literae. abusiue tamen et elementa pro |literis et literae pro elementis uocantur. cum enim dicimus non posse |constare in eadem syllaba r ante p, non de literis dicimus, sed de |pronuntiatione earum: nam quantum ad scripturam possunt coniungi, non tamen |etiam enuntiari, nisi postposita r. |sunt igitur figurae literarum quibus nos utimur uiginti tres, ipsae |uero pronuntiationes earum multo ampliores, quippe cum singulae uocales |denos inueniantur sonos habentes uel plures, ut puta a litera breuis |quattuor habet soni differentias, cum habet aspirationem et acuitur uel |grauatur, et rursus cum sine aspiratione acuitur uel grauatur, ut hábeo |hàbemus, ábeo àbimus. longa uero eadem sex modis sonat: cum habet |aspirationem et acuitur uel grauatur uel circumflectitur et rursus cum sine |aspiratione acuitur uel grauatur uel circumflectitur, ut hámis hàmorum |hâmus, árae àrarum âra. similiter aliae uocales possunt proferri. |praeterea tamen i et u uocales, quando mediae sunt, alternos inter |se sonos uidentur confundere, teste Donato, ut uir, optumus, quis. |et i quidem, quando post u consonantem loco digamma functam Aeolici |ponitur breuis, sequente d uel m uel r uel t uel x, sonum y Graecae |uidetur habere, ut uideo, uim, uirtus, uitium, uix, u autem, |quamuis contractum, eundem tamen [hoc est y] sonum habet, inter q et e uel |i uel ae diphthongum positum, ut que, quis, quae, nec non inter |g et easdem uocales, cum in una syllaba sic inuenitur, ut pingue, |sanguis, linguae. |in consonantibus etiam sunt differentiae plures, transeuntium in alias |et non transeuntium, quippe diuersae sunt potestatis. |accidit igitur literae nomen, figura, potestas: |nomen, uelut a, b. et sunt indeclinabilia tam apud Graecos |0008| elementorum nomina quam apud Latinos, siue quod a barbaris inuenta dicuntur, |quod esse ostendit Varro in II de antiquitate literarum, docens |lingua Chaldaeorum singularum nomina literarum ad earum formas esse facta |et ex hoc certum fieri, eos esse primos auctores literarum, siue quod |simplicia haec et stabilia esse debent quasi fundamentum omnis doctrinae |immobile, siue quod nec aliter apud Latinos poterant esse, cum a suis |uocibus uocales nominentur, semiuocales uero in se desinant, mutae a se |incipientes uocali terminentur, quas si flectas, significatio quoque nominum |una euanescit. |uocales igitur, ut dictum est, per se prolatae nomen suum ostendunt, |semiuocales uero ab e incipientes et in se terminantes, absque x, quae ab |i incipit per anastrophen Graeci nominis ξῖ, quia necesse fuit, cum sit |semiuocalis, a uocali incipere et in se terminare, quae nouissime a Latinis |assumpta post omnes ponitur literas, quibus Latinae dictiones egent (quod |autem ab i incipit eius nomen, ostendit etiam Seruius in commento |quod scribit in Donatum his uerbis: semiuocales sunt septem, |quae ita proferuntur, ut inchoent ab e litera et desinant in |naturalem sonum, ut ef, el, em, en, er, es, ix. sed ix ab i |inchoat. id etiam Eutropius confirmat dicens: una duplex ix, quae |ideo ab i incipit, quia apud Graecos in eandem desinit), mutae |autem a se incipientes et in e uocalem desinentes, exceptis q et k, |quarum altera in u, altera in a finitur, sua conficiunt nomina. h enim |aspirationis magis est nota. |0009| figurae accidunt quas uidemus in singulis literis. |potestas autem ipsa pronuntiatio, propter quam et figurae et nomina |facta sunt. quidam addunt etiam ordinem, sed pars est potestatis |literarum. |ex his uocales dicuntur, quae per se uoces perficiunt uel sine quibus |uox literalis proferri non potest, unde et nomen hoc praecipue sibi |defendunt; ceterae enim, quae cum his proferuntur, consonantes appellantur. |sunt igitur uocales numero quinque: a e i o u. utimur etiam y |Graecorum causa nominum. |consonantium autem aliae sunt semiuocales, aliae mutae: |semiuocales sunt, ut plerisque Latinorum placuit, septem: f l m n r |s x; sed f multis modis ostenditur muta magis, de qua post docebimus. |z quoque utimur in Graecis dictionibus. hae ergo [hoc est semiuocales] |quantum uincuntur a uocalibus, tantum superant mutas. ideo apud |Graecos quidem omnes dictiones uel in uocales uel in semiuocales, quae |secundam habent euphoniam, desinunt, quam nos sonoritatem possumus dicere, |apud Latinos autem ex maxima parte, non tamen omnes, inueniuntur |enim quaedam etiam in mutas desinentes. semiuocales autem sunt |appellatae, quae plenam uocem non habent, ut semideos et semiuiros |appellamus, non qui dimidiam partem habent deorum uel uirorum, sed qui |pleni dii uel uiri non sunt. |reliquae sunt mutae, ut quibusdam uidetur, numero nouem: b c d g |h k p q t. et sunt qui non bene hoc nomen putant eas accepisse, cum |hae quoque pars sint uocis. qui nesciunt, quod ad comparationem bene |sonantium ita sint nominatae, uelut informis dicitur mulier, non quae |caret forma, sed quae male est formata, et frigidum dicimus eum, qui |non penitus expers est caloris, sed qui minimo hoc utitur: sic igitur etiam |mutas, non quae omnino uoce carent, sed quae exiguam partem uocis |habent. |uocales apud Latinos omnes sunt ancipites uel liquidae, hoc est quae |facile modo produci modo corripi possunt, sicut etiam apud antiquissimos |erant Graecorum ante inuentionem η et ω, quibus inuentis ε et ο, quae |0010| ante ancipites erant, remanserunt perpetuo breues, cum earum |productarum loca possessa sint a supra dictis uocalibus semper longis. |sunt etiam in consonantibus longae, ut puta duplices x et z: sicut |enim longae uocales, sic hae quoque longam faciunt syllabam. sunt |similiter ancipites uel liquidae, ut l r, quae modo longam modo breuem post |mutas positae in eadem syllaba faciunt syllabam. his quidam addunt non |irrationabiliter m et n, quia ipsae quoque communes faciunt syllabas post |mutas positae, quod diuersorum confirmatur auctoritate tam Graecorum |quam Latinorum. Ouidius in X metamorphoseon : |«piscosamque Cnidon grauidamque Amathunta metallis». |Euripides in Phoenissis : |«† ἰσότητ᾽ ἔταξεν κᾀριθμὸν διώρισεν». |idem in eisdem: |«ἀπωλόμεσθα, δύο κακὼ σπεύδεις, τέκνον».|inuenitur tamen m etiam ante n positum, nec producens ante se uocalem |more mutarum. | Καλλίμαχος· |«τὼς μὲν ὁ Μνησάρχειος ἔφη ξένος, ὧδε συναινῶ». |0011| apud antiquissimos Graecorum non plus sedecim erant literae, quibus |ab illis acceptis Latini antiquitatem seruauerunt perpetuam. nam si |uerissime uelimus inspicere eas [hoc est sedecim], non plus duas additas in |Latino inueniemus sermone: | Ϝ Aeolicum digamma, quod apud antiquissimos Latinorum eandem uim |quam apud Aeolis habuit. eum autem prope sonum, quem nunc habet, |significabat p cum aspiratione, sicut etiam apud ueteres Graecos pro φ π |et, unde nunc quoque in Graecis nominibus antiquam scripturam |seruamus pro φ p et h ponentes, ut Orpheus, Phaethon. postea uero in |Latinis uerbis placuit pro p et h f scribi, ut fama, filius, facio, |loco autem digamma u pro consonante, quod cognatione soni uidebatur |affinis esse digamma ea litera. quare cum f loco mutae ponatur [id est p |et h siue φ], miror hanc inter semiuocales posuisse artium scriptores: |nihil enim aliud habet haec litera semiuocalis nisi nominis prolationem, quae |a uocali incipit. sed hoc potestatem mutare literae non debuit: si enim |esset semiuocalis, necessario terminalis nominum inueniretur, quod minime |reperies, nec ante l uel r in eadem syllaba poni posset, qui locus |mutarum est dum taxat, nec communem ante easdem posita faceret syllabam. |postremo Graeci, quibus in omnia doctrinae auctoribus utimur, φ, cuius |locum apud nos f obtinet, quod ostenditur in his maxime dictionibus, quas |a Graecis sumpsimus, hoc est fama, fuga, fur, mutam esse |confirmant. sciendum tamen, quod hic quoque error a quibusdam antiquis |Graecorum grammaticis inuasit Latinos, qui φ et θ et χ semiuocales putabant, |nulla alia causa, nisi quod spiritus in eis abundet, inducti. quod si esset |uerum, debuit c quoque uel t addita aspiratione semiuocalis esse, quod |omni caret ratione: spiritus enim potestatem literae non mutat, unde nec |uocales addita aspiratione aliae fiunt et aliae ea dempta. hoc tamen scire |0012| debemus, quod non fixis labris est pronuntianda f, quomodo ph, atque |hoc solum interest. |x etiam duplicem loco c et s uel g et s postea a Graecis inuentam |assumpsimus. |k enim et q, quamuis figura et nomine uideantur aliquam habere |differentiam, cum c tamen eandem tam in sono uocum quam in metro |potestatem continent. et k quidem penitus superuacua est: nulla enim |uidetur ratio, cur a sequente haec scribi debeat: Carthago enim et |caput, siue per c siue per k scribantur, nullam faciunt nec in sono nec in |potestate eiusdem consonantis differentiam. q uero propter nihil aliud |scribenda uidetur esse, nisi ut ostendat, sequens u ante alteram uocalem in |eadem syllaba positam perdere uim literae in metro. quod si ideo alia |litera est existimanda quam c, debet g quoque, cum similiter praeponitur |u amittenti uim literae, alia putari, et alia, cum id non facit. dicimus |enim anguis sicuti quis et augur sicuti cur. |unde si uelimus cum ueritate contemplari, ut diximus, non plus |decem et octo literas in Latino sermone habemus, hoc est sedecim antiquas |Graecorum et f et x postea additas, et eas quoque ab eisdem sumptas. |nam y et z Graecorum causa, ut supra dictum est, asciuimus nominum, |h autem aspirationis est nota et nihil aliud habet literae nisi figuram et |quod in uersu scribitur inter alias literas. quod si sufficeret, ut |elementum putaretur, nihilominus quorundam etiam numerorum figurae, quia in |uersu inter alias literas scribuntur, quamuis eis dissimiles sint, elementa |0013| sunt habenda. sed minime hoc est adhibendum, nec aliud aliquid ex |accidentibus proprietatem ostendit uniuscuiusque elementi, quomodo potestas, |qua caret aspiratio; neque enim uocalis nec consonans esse potest. |uocalis non est h, quia a se uocem non facit, nec semiuocalis, cum nulla |syllaba Latina uel Graeca per integras dictiones in eam desinit, nec muta, |cum in eadem syllaba cum duabus mutis bis ponitur, ut Phthius, |Erichthonius. nulla enim syllaba plus duabus potest mutis habere iuxta se |positis, nec plus tribus consonantibus continuare. auctoritas quoque tam |Varronis quam Macri teste Censorino nec k nec q nec h in |numero adhibet literarum. |uidentur tamen i et u, cum in consonantes transeunt, quantum ad |potestatem, quod maximum est in elementis, aliae literae esse praeter |supra dictas; multum enim interest, utrum uocales sint an consonantes. sicut |enim, quamuis in uaria figura et uario nomine sint k et q et c, tamen, |quia unam uim habent tam in metro quam in sono, pro una litera accipi |debent, sic i et u, quamuis unum nomen et unam habeant figuram tam |uocales quam consonantes, tamen, quia diuersum sonum et diuersam uim |habent in metris et in pronuntiatione syllabarum, non sunt in eisdem |meo iudicio elementis accipiendae, quamuis et Censorino, doctissimo |artis grammaticae, idem placuit. |multa enim est differentia inter consonantes, ut diximus, et uocales. |tantum enim fere interest inter uocales et consonantes, quantum inter |animas et corpora. animae enim per se mouentur, ut philosophis uidetur, et |corpora mouent, corpora uero nec per se sine anima moueri possunt nec |animas mouent, sed ab illis mouentur. uocales similiter et per se |mouentur ad perficiendam syllabam et consonantes mouent secum, consonantes |uero sine uocalibus immobiles sunt. et i quidem modo pro simplici modo |0014| pro duplici accipitur consonante: pro simplici, quando ab eo incipit |syllaba in principio dictionis posita subsequente uocali in eadem syllaba, ut |Iuno, Iuppiter, pro duplici autem, quando in medio dictionis ab eo |incipit syllaba post uocalem ante se positam subsequente quoque uocali in |eadem syllaba, ut maius, peius, eius, in quo loco antiqui solebant |geminare eandem i literam et maiius, peiius, eiius scribere, quod |non aliter pronuntiari posset, quam si cum superiore syllaba prior i, cum |sequente altera proferretur, ut peiius, eiius, maiius; nam quamuis |sit consonans, in eadem syllaba geminata iungi non posset: ergo non aliter |quam tellus, mannus proferri debuit. unde Pompeiii quoque |genetiuum per tria i scribebant, quorum duo superiora loco consonantium |accipiebant, ut si dicas Pompelli; nam tribus i iunctis qualis possit syllaba |pronuntiari? quod Caesari doctissimo artis grammaticae placitum a |Victore quoque in arte grammatica de syllabis comprobatur. pro |simplici quoque in media dictione inuenitur, sed in compositis, ut |iniuria, adiungo, eiectus, reice. Virgilius in bucolico |[proceleusmaticum posuit pro dactylo]: |«Tityre pascentes a flumine reice capellas»; |numquam autem potest ante eam loco positam consonantis aspiratio |inueniri, sicut nec ante u consonantem. unde hiulcus trisyllabum est, nulla |enim consonans ante se aspirationem recipit. |0015| u uero loco consonantis posita eandem prorsus in omnibus uim |habuit apud Latinos, quam apud Aeolis digamma. unde a plerisque ei |nomen hoc datur, quod apud Aeolis habuit olim Ϝ digamma, id est uau |ab ipsius uoce profectum teste Varrone et Didymo, qui id ei nomen |esse ostendunt. pro quo Caesar hanc Ⅎ figuram scribi uoluit, quod |quamuis illi recte uisum est, tamen consuetudo antiqua superauit. adeo |autem hoc uerum est, quod pro Aeolico digamma Ϝ u ponitur: quod sicut |illi solebant accipere digamma modo pro consonante simplici teste |Astyage, qui diuersis hoc ostendit usibus, ut in hoc uersu: |«ὀψόμενος Ϝελέναν ἑλικώπιδα», |sic nos quoque pro simplici habemus plerumque consonante u loco Ϝ |digamma positum, ut: |«at Venus haud animo nequiquam exterrita mater». |est tamen quando idem Aeolis inueniuntur pro duplici quoque consonante |digamma posuisse, ut: |«Νέστορα δὲ Ϝῶ παιδός». |nos quoque uidemur hoc sequi in praeterito perfecto et plusquamperfecto |0016| tertiae et quartae coniugationis, in quibus i ante u consonantem posita |producitur eademque subtracta corripitur, ut cupiui cupii, cupiueram |cupieram, audiui audii, audiueram audieram. inueniuntur etiam pro |uocali correpta hoc digamma illi usi, ut Ἀλκμάν· |«καὶ χεῖμα πῦρ τε δάϜιον», |est enim dimetrum iambicum, et sic est proferendum, Ϝ ut faciat |breuem syllabam. nostri quoque hoc ipsum fecisse inueniuntur et pro |consonante u uocalem breuem accepisse, ut Horatius siluae trisyllabum |protulit in epodo hoc uersu: |«niuesque deducunt Iouem, nunc mare nunc siluae»: |est enim dimetrum iambicum coniunctum penthemimeri heroico, quod aliter |stare non potest, nisi siluae trisyllabum accipiatur. similiter Catullus |Veronensis |«quod zonam soluit diu ligatam» |inter hendecasyllabos phalaecios posuit, ergo nisi soluit trisyllabum |accipias, uersus stare non possit. hoc tamen ipsum in deriuatiuis uel |compositis frequenter solet fieri, ut uoluo uolutus, soluo solutus, auis |auceps, auspicium, augurium, augustus, lauo lautus, faueo fautor. |digamma Aeolis est quando in metris pro nihilo accipiebant, ut: |«ἁμὲς δ᾽ Ϝειρήναν † τὸ δὲ γὰρ θέτο Μῶσα λίγεια», |0017| est enim hexametrum heroicum. apud Latinos quoque hoc idem inuenitur |pro nihilo in metris, et maxime apud uetustissimos comicorum, ut |Terentius in Andria: |«sine inuidia laudem inuenias et amicos pares»: |est enim iambicum trimetrum, quod, nisi sine inui. pro tribracho |accipiatur, stare [uersus] non potest. sciendum tamen, quod hoc ipsum |Aeolis quidem ubique loco aspirationis ponebant effugientes spiritus |asperitatem, nos autem in multis quidem, non tamen in omnibus illos sequimur, |ut cum dicimus uespera, uis, uestis. |hiatus quoque causa solebant illi interponere Ϝ, quod ostendunt et |poetae Aeolide usi (Ἀλκμάν· |«καὶ χεῖμα πῦρ τε δάϜιον»): |et epigrammata, quae egomet legi in tripode uetustissimo Apollinis, qui |stat in Xerolopho Byzantii, sic scripta: | ΔημοφαϜων ΛαϜοκοϜων. |nos quoque hiatus causa interponimus u loco Ϝ, ut Dauus, Argiuus, |pauo, ouum, ouis, bouis. hoc tamen etiam per alias quasdam |consonantes hiatus uel euphoniae causa solet fieri, ut prodest, comburo, |0018| sicubi, nuncubi, quod Graeci quoque solent facere: μηκέτι, οὐκέτι. |sed tamen hoc attendendum est, quod praeualuit in hac litera [id est in u |loco digamma posita] potestas simplicis consonantis apud omnium |poetarum doctissimos. |in b etiam solet apud Aeolis transire Ϝ digamma, quotiens ab ρ |incipit dictio, quae solet aspirari, ut ῥήτωρ βρήτωρ dicunt, quod digamma |nisi uocali praeponi et in principio syllabae non potest. ideo autem locum |quoque transmutauit, quia b uel digamma post ρ in eadem syllaba |pronuntiari non potest. apud nos quoque est inuenire, quod pro u consonante |b ponitur, ut caelebs, caelestium uitam ducens, per b scribitur, quod u |consonans ante consonantem poni non potest. sed etiam Bruges et |Belena antiquissimi dicebant teste Quintiliano, qui hoc ostendit in |primo institutionum oratoriarum: nec mirum, cum b quoque in u |euphoniae causa conuerti inuenimus, ut aufero pro abfero. |aspiratio ante uocales omnes poni potest, post consonantes autem |quattuor tantummodo more antiquo Graecorum: c t p r, ut habeo, |Herennius, heros, hiems, homo, humus, Hylas, Chremes, |Thraso, Philippus, Pyrrhus. ideo autem extrinsecus ascribitur |uocalibus, ut minimum sonet, consonantibus autem intrinsecus, ut |plurimum: omnis enim litera siue uox plus sonat ipsa sese, cum postponitur, |0019| quam cum anteponitur, quod uocalibus accidens esse uidetur, nec, si |tollatur ea, perit etiam uis significationis, ut si dicam Erennius absque |aspiratione, quamuis uitium uidear facere, intellectus tamen permanet. |consonantibus autem sic cohaeret, ut eiusdem penitus substantiae sit, ut, si |auferatur, significationis uim minuat prorsus, ut si dicam Cremes pro |Chremes. unde hac considerata ratione Graecorum doctissimi singulas |fecerunt eas quoque literas, quippe pro τ⊦ θ, pro π⊦ φ, pro κ⊦ χ |scribentes. nos autem antiquam scripturam seruauimus. in Latinis tamen |dictionibus nos quoque pro ph coepimus f scribere, ut filius, fama, |fuga, nisi quod, ut supra docuimus, est aliqua in pronuntiatione eius |literae differentia cum sono ph. | ρ⊦ autem ideo non est translatum ab illis in aliam figuram, quod nec |sic cohaeret huic quomodo mutis nec, si tollatur, minuit significationem. |quamuis enim subtracta aspiratione dicam retor, Pyrrus, intellectus |integer manet, non aliter quam si antecedens uocalibus auferatur, unde |ostenditur ex hoc quoque aliqua esse cognatio r literae cum uocalibus. ex |quo quidam dubitauerunt, utrum praeponi debeat huic aspiratio an |subiungi. unde Aeolis loco, ut diximus, aspirationis digamma ponentes in |dictionibus ab ρ incipientibus, solent loco digamma β scribere, iudicantes |debere praeponi digamma quasi uocali: sed rursus quasi consonanti digamma |in eadem syllaba praeponere recusantes, commutabant id in β, | βρήτωρ, βρόδος dicentes. sed apud Graecos haec litera, id est ρ, multis |modis fungitur loco uocalis, ut in declinatione nominum in ρα et in α |puram desinentium, quae similiter a seruant per obliquos casus, ut ὥρα | ὥρας, σοφία σοφίας, apud Latinos autem non adeo. |(quaeritur, cur in uah, ah post uocales ponitur aspiratio, et |0020| dicimus, quod apocopa facta est extremae uocalis, cui praeponebatur aspiratio; |nam perfecta uaha, aha sunt. ideo autem abscisione facta extremae |uocalis tamen aspiratio mansit ex superiore pendens uocali, quia suum est |interiectionis uoce abscondita proferri. itaque pars absconditae extremitatis |uidetur congrue interiectionis naturali prolatione remansisse: nec mirum, |cum in Syrorum Aegyptiorumque dictionibus soleant etiam in fine aspirari |uocales, interiectionum autem pleraeque communes sunt naturaliter |omnium gentium uoces). |inter c sine aspiratione et cum aspiratione est g, inter t quoque et |th est d et inter p et ph siue f est b. sunt igitur hae tres, hoc est b g |d, mediae, quae nec penitus carent aspiratione nec eam plenam possident. |hoc autem ostendit etiam ipsius palati pulsus et linguae uel labrorum |consimilis quidem in ternis, in p et ph uel f et b et rursus in c et ch et g, |similiter in t et th et d. sed in leuibus exterior fit pulsus, in asperis |interior, in mediis inter utrumque supra dictorum locum, quod facile |dinoscitur, si attendamus in supra dictis motibus ora mirabili naturae lege |modulantibus uoces. tanta autem est cognatio earum, quod inuicem |inueniuntur pro se positae in quibusdam dictionibus, ut ambo pro ἄμφω, |buxus pro πύξος et publicus pro puplicus, triumphus pro | θρίαμβος, gubernator κυβερνήτης, gobio κωβιός, Caere ἀπὸ τοῦ|0021| χαῖρε, puniceus φοινίκεος, deus θεός, purpureum | πορφύρεον. |hoc quoque obseruandum est, quod ad comparationem aliarum |consonantium, quae solent mutari uel abici per casus, immutabiles sunt apud nos |tres, l n r: per omnes enim casus eaedem permanent ut sal salis, |flumen fluminis, Caesar Caesaris. t quoque et c, quamuis in tribus |solis inueniantur nominibus, quae possunt declinari, hoc idem seruant, ut |caput capitis et ab eo composita sinciput sincipitis, occiput occipitis, |allec allecis, lac lactis, in quo etiam t additur. quare a quibusdam |non irrationabiliter nominatiuus hoc lacte prolatus inuenitur. reliquae |uero consonantes mutantur uel abiciuntur: d, ut aliquid alicuius; m, |templum templi, Pelium Pelii; s, magnus magni; x, rex regis, nix |niuis. |in uerborum quoque praeteritis perfectis solent omnes modo mutari |modo manere, exceptis l p s x. hae enim numquam mutantur, ut |habeo habui, iubeo iussi, compesco compescui, dico dixi, ascendo |ascendi, laedo laesi, lego legi, pingo pinxi, demo dempsi, premo |pressi, moneo monui, sino siui, nequeo nequiui, torqueo torsi, |dissero disserui, uro ussi, uerto uerti, flecto flexi. illae autem |quattuor, ut supra diximus, numquam mutantur in praeterito perfecto: l, |caelo caelaui, doleo dolui, uolo uolui, mollio molliui; p, turpo |turpaui, stupeo stupui, scalpo scalpsi, lippio lippiui; s, quasso |quassaui, censeo censui, arcesso arcessiui; x, nexo nexui, texo |texui. |0022| uocales quoque in eisdem perfectis, quae in principalibus syllabis |inueniuntur uerborum, modo ex correptis producuntur, modo mutantur in |alias uocales, modo manent eaedem. producuntur plerumque omnes, ut |faueo fāui, caueo cāui, sedeo sēdi, lego lēgi, uideo uīdi, moueo |mōui, foueo fōui, fugio fūgi. |mutantur a et e: a quidem in e modo productam modo correptam; |productam, ut ago ēgi, capio cēpi, facio fēci, frango frēgi; |correptam, tango tĕtigi, cado cĕcidi, parco pĕperci. e uero transit in i, |ut eo iui uel ii (Solinus in collectaneis uel polyhistore: |«Tatius in arce, ubi nunc aedes est Iunonis Monetae, qui anno |quinto quam ingressus urbem fuerat, a Laurentibus |interemptus est, septima et uicensima Olympiade hominem exiuit»), |queo quiui uel quii. haec eadem uocalis paenultima in uerbis secundae |coniugationis saepe mutatur in u, ut doceo docui, moneo monui, |doleo dolui. quod similiter est quando in tertia uel quarta coniugatione |patitur i, ut rapio rapui, aperio aperui. |u et o manent in principalibus syllabis positae immutabiles, temporum |quoque in quibusdam, ut ruo rui, domo domui, doceo docui. |hoc quoque obseruandum est, quod numquam in supra dicto tempore |potest geminari nec in principio nec in fine syllaba, nisi quae a muta |incipit, ut tondeo totondi, pendeo uel pendo pependi, disco didici, |posco poposci, tundo tutudi, pedo pepedi, tango tetigi, caedo |cecidi, cado cecidi, pello pepuli, fallo fefelli, prodo prodidi, uendo |uendidi, ex quo etiam apparet, f uim magis mutae obtinere, a qua |incipiens geminata est syllaba. |0023| s ante mutam posita inueniuntur duo, quae geminant syllabam, sto |steti, spondeo spopondi. antiquissimi etiam scindo scicidi |dicebant, quod iuniores scidi dixerunt, ut in praeterito perfecto uerbi |ostendemus. nec sine ratione ante mutas inuenitur geminatum, cum s |amittit uim suam plerumque sic posita ante mutam, unde nec in secunda |syllaba repetitur. |m quoque geminatur (mordeo momordi) quae loco mutae in multis |fungitur: nam et ante n posita communem facit syllabam, ut Ramnes |Ramnetis, sicut Chremes Chremetis (iambica enim sunt, quae sic |declinantur, quod Callimachi quoque auctoritate confirmatur in Αἰτίοις , |sicut iam supra dictum est, hoc uersu: |«τὼς μὲν ὁ Μνησάρχειος ἔφη ξένος, ὧδε συναινῶ») |et numquam tamen eadem m ante se natura longam [uocalem] patitur in |eadem syllaba esse, ut illăm, artĕm, puppĭm, illŭm, rĕm, spĕm, |diĕm, cum aliae omnes semiuocales hoc habent, ut Maecenās, paeān, |sōl, pāx, pār. praeterea sola haec semiuocalis post s ponitur, quod |mutarum est, ut Smyrna, smaragdus, et ante liquidam, ut Samnis, |et quod ante s posita in finali syllaba [nominis] more mutae interposita i |facit genetiuum, hiems hiemis, uelut inops inopis, caelebs caelibis. |apparet igitur, quod elementorum alia sunt eiusdem generis, ut |uocales et consonantes, alia eiusdem speciei, ut in uocalibus breues et longae |et in consonantibus simplices et duplices, quae habent aspirationem et |quae non habent et earum mediae. aliae uero sibi sunt affines per |0024| commutationem, id est quod inuicem pro se positae inueniuntur, ut breues |et longae, quae habent aspirationem et quae carent ea, aliae autem per |coniugationem uel cognationem, ut b p f nec non g c cum aspiratione |uel sine ea, x quoque duplex, similiter d et t cum aspiratione siue |sine ea et cum his z duplex, unde saepe d scribentes Latini hanc |exprimunt sono, ut meridies, hodie; antiquissimi quoque Medentius |dicebant pro Mezentius. quin etiam s simplex habet aliquam cum supra |dictis cognationem, unde saepe pro z eam solemus geminatam ponere, ut |patrisso pro πατρίζω, pytisso pro πυτίζω, massa pro μᾶζα, et |Doris τύ pro σύ, unde nos quoque tu pro σύ et te pro σέ, |Attici autem θάλαττα pro θάλασσα et Θρῇττα pro Θρῇσσα et | ἧττον pro ἧσσον et ξύμμαχος pro σύμμαχος, Romani etiam Aiax |pro Αἴας. |in uocalibus quoque sunt affines e correpta siue producta cum ei |diphthongo, qua ueteres Latini utebantur ubique loco i longae: nunc autem |contra pro ea i longam ponimus uel e productam, ut Νεῖλος Nīlus. | Καλλιόπεια Calliopēa (χορεία chorea, e paenultima modo correpta modo |0025| producta); o breuis siue longa cum u, ut bōs pro βοῦς, ebur, |robur pro ebŏr, robŏr et platanus pro πλάτανος; a quoque cum e |et i, arceo coerceo, facio inficio, nec non aliae cum aliis. et quia |frequenter hae in omnibus paene literis mutationes non solum per casus |uel tempora, sed etiam per figurarum compositiones uel deriuationes et |translationes a Graeco in Latinum fieri solent, necessarium est ponere |earum exempla. |a correpta conuertitur in productam, făueo fāui, in e correptam |părco pepĕrci, ărmatus inĕrmis, productam, făcio fēci, căpio cēpi, |producta quoque a in e productam inuenitur, hālitus anhēlitus; in i |correptam amicus inĭmicus; in o etiam, μάρμαρον marmor; in u, |salsus insulsus, ara arula. |e correpta transit in productam, lĕgo lēgi; in a, sĕror satus, |rĕor ratus; in i, monĕo monitus, lĕgo diligo; in o, tĕgo toga: |antiqui quoque amplocti pro amplĕcti dicebant et animum aduorti pro |animum aduĕrti; in u, tĕgo tugurium: et apud antiquissimos, |quotienscumque nd sequuntur in his, quae a tertia coniugatione nascuntur, loco ĕ |u scriptum inuenimus, ut faciundum, legundum, dicundum, |uertundum pro faciĕndum, legĕndum, dicĕndum, uertĕndum. |i transit in a, ut genus generis generatim, paulus pauli paulatim; |in e, fortis forte, sapiens sapientis sapienter; in o, patris patronus |et patro uerbum, olli pro illi, saxi saxosus; in u, carnis |carnufex antiqui pro carnifex, ut lubens pro libens et pessumus pro |pessimus. sciendum tamen est, quod pleraque nomina, quae cum |uerbis siue participiis componuntur, uel nominatiui mutant extremam syllabam |in i correptam, ut arma armĭpotens, homo homĭcida, cornu |cornĭger, stella stellĭger, arcus arcĭtenens, fatum fatĭdicus, aurum |0026| aurĭfex, causa causĭdicus, luctus luctĭficus, cornu cornĭcen, tuba |tubĭcen, fides fidĭcen (tibia tibīcen pro tibiicen: tibia enim a in |i debuit mutare, ut supra dictum est, unde pro duabus i breuibus una |longa facta est, quod in alia huiuscemodi compositione non inuenies), |uulnus uulnĭficus, magnus magnĭficus, amplus amplĭficus, fructus |fructĭfer, opus opĭfex, uel genetiui, ut uir uiri uirĭpotens, par paris |parrĭcida, quod uel a pari componitur uel, ut alii, a patre: ergo si |est a pari, r euphoniae causa additur, sin a patre, t in r conuertitur; |quibusdam tamen a parente uidetur esse compositum et pro |parenticida per syncopam et commutationem t in r factum parricida. lux |quoque lucis lucĭfer, flos floris florĭfer, sacer sacri sacrĭficus, frater |fratris fratrĭcida, soror sororis sororĭcida, ars artis artĭfex. pauca |sunt, quae hanc non seruant regulam, ut auceps, aues capiens, |menceps, mente captus, augustus et similia et quae ex duobus nominatiuis |componuntur. sed ea, cum de figuris dicemus, latius tractabimus. |o aliquot Italiae ciuitates teste Plinio non habebant, sed loco eius |ponebant u, et maxime Vmbri et Tusci. transit o in a, ut creo creaui; |in e, tutor tutela, bonus bene, γόνυ genu, πός pes, antiqui |compes pro compos, in quo Aeolis sequimur: illi enim ἐδόντα pro | ὀδόντα dicunt. conuertitur o etiam in i, uirgo uirginis; in u, tremo |tremui, huc illuc pro hoc et illoc (Virgilius in VIII: |«hoc tunc ignipotens caelo descendit ab alto») |et pleraque, quae apud Graecos nominatiuum in ος terminant, o in u |conuertunt apud nos, ut Κῦρος Cyrus, σπονδεῖος spondeus, Κύπρος |Cyprus, πέλαγος pelagus. multa praeterea uetustissimi etiam in |principalibus mutabant syllabis, gungrum pro gongrum, cunchin pro |0027| conchin, huminem pro hominem proferentes, funtes pro fontes, |frundes pro frondes, unde Lucretius in libro primo: |«angustoque fretu rapidum mare diuidit undis», |pro freto; idem in tertio: |«atque ea nimirum quaecumque Acherunte profundo», |pro Acheronte; in eodem: |«nec Tityon uolucres ineunt Acherunte iacentem», |quae tamen a iunioribus repudiata sunt, quasi rustico more dicta. |u quoque multis Italiae populis in usu non erat, sed e contrario o, |unde Romanorum quoque uetustissimi in multis dictionibus loco eius o |posuisse inueniuntur, poblicum pro publicum, quod testatur Papirianus | de orthographia, polchrum pro pulchrum, colpam pro culpam |dicentes et Hercolem pro Herculem. et maxime digamma antecedente |hoc faciebant, ut seruos pro seruus, uolgus pro uulgus, Dauos |pro Dauus. transit u in a, ueredus ueredarius; in e, pondus |ponderis, deierat peierat pro deiurat peiurat, labrum labellum, |sacrum sacellum, antiqui auger et augeratus pro augur et |auguratus dicebant; in i, ut cornu cornicen, arcus arcitenens, fluctus |fluctiuagus, currus uel cursus curriculus uel curriculum; in o, |nemus nemoris, ebur eboris, robur roboris. ponitur haec eadem |litera in Graecis nominibus modo loco ου diphthongi, ut Musa pro | Μοῦσα, modo pro ο correpta, ut Homerus pro Ὅμηρος, pro eadem |producta, ut fur pro φώρ, sicut e contrario pro βοῦς bōs, modo |pro υ longa, ut μῦς mus, modo pro correpta, πορφύρα purpura. in |plerisque tamen Aeolis secuti hoc facimus: illi enim θουγάτηρ dicunt pro |0028| θυγάτηρ ου corripientes, uel magis υ sono u soliti sunt pronuntiare |ideoque ascribunt ο, non ut diphthongum faciant, sed ut sonum υ Aeolicum |ostendant, ut: |«Καλλιχόρου χθονὸς Οὐρίας θουγάτηρ», |quod nos secuti u modo correptam modo productam habemus, quamuis |uideatur ου diphthongi sonum habere. pro ο quoque ου solent frequenter |ponere Graeci, οὖρος οὖλος pro ὅρος ὅλος, νοῦσος νόσος |dicentes, quod nos frequenter habemus in finalibus maxime syllabis, ut |Priamus, Pylus, Pelium, u tamen corripientes. est quando amittit |uim tam uocalis quam consonantis, ut cum inter q et aliam uocalem |ponitur, sicut iam commemorauimus, ut quis, quoniam. hoc idem |plerumque patitur etiam inter g et aliquam uocalem, ut sanguis, lingua. |s quoque antecedente et sequente a uel e hoc idem saepe fit, ut suadeo, |suauis, suesco, suetus, quod apud Aeolis quoque υ saepe patitur et |amittit uim literae in metro, ut Σάπφω |«ἀλλὰ τυίδ᾽ ἔλθ᾽ αἴποτα κἀτέρωτα». |0029| similiter πήλυι disyllabum inuenitur apud eosdem, cum υι non est |diphthongus. est quando transit in consonantem u, ut nauta nauita, |gaudeo gauisus, sicut econtra a consonante transit in uocalem, ut supra |diximus, caueo cautus, soluo solutus, uoluo uolutus, faueo fautor. |saepe interponitur inter cl uel cm in Graecis nominibus, ut Ἡρακλῆς |Hercules, Ἀσκληπιός Aesculapius, et antiqui Ἀλκμήνη Alcumena, | Ἀλκμαίων Alcumaeon. |in consonantibus quoque multae fiunt similiter commutationes. l |triplicem, ut Plinio uidetur, sonum habet: exilem, quando geminatur |secundo loco posita, ut ille, Metellus; plenum, quando finit nomina uel |syllabas et quando aliquam habet ante se in eadem syllaba consonantem, |ut sol, silua, flauus, clarus; medium in aliis, ut lectum, lectus. |transit in x, ut paulum pauxillum, mala maxilla, uelum uexillum; in |r, ut tabula taberna. |m obscurum in extremitate dictionum sonat, ut templum, apertum |in principio, ut magnus, mediocre in mediis, ut umbra. transit in n, |et maxime d uel c uel t uel q sequentibus, ut tantum tantundem, |idem identidem, eorum eorundem, num nuncubi et, ut Plinio |placet, nunquis, nunquam, anceps pro amceps. am enim |praepositio f uel c uel q sequentibus in n mutat m: anfractus, ancisus, |anquiro, uocali uero sequente intercipit b: ambitus, ambesus, |ambustus, ambages, nec non etiam in comburo combustus idem fit. |0030| finalis dictionis subtrahitur m in metro plerumque, si a uocali incipit sequens |dictio, ut: |«illum expirantem transfixo pectore flammas», |uetustissimi tamen non semper eam subtrahebant; Ennius in X annalium: |«insigneita fere tum milia militum octo / |duxit dilectos bellum tolerare potentes». |n quoque plenior in primis sonat et in ultimis partibus syllabarum, |ut nomen, stamen, exilior in mediis, ut amnis, damnum. transit |in g, ut ignosco, ignauus, ignotus, ignarus, ignominia, cognosco, |cognatus; potest tamen in quibusdam eorum etiam per concisionem |adempta uideri n, quia in simplicibus quoque potest inueniri per adiectionem |g, ut gnatus, gnarus. sequente g uel c, pro ea g scribunt Graeci et |quidam tamen uetustissimi auctores Romanorum euphoniae causa bene hoc |facientes, ut Agchises, agceps, aggulus, aggens, quod ostendit |Varro in primo de origine linguae Latinae his uerbis: ut Ion |scribit, quinta uicesima est litera, quam uocant agma, cuius |forma nulla est et uox communis est Graecis et Latinis, ut |his uerbis: aggulus, aggens, agguilla, iggerunt. in |eiusmodi Graeci et Accius noster bina g scribunt, alii n et |g, quod in hoc ueritatem uidere facile non est. similiter |agceps, agcora. transit n etiam in l, ut unus ullus, nullus, |uinum uillum, catena catella, bonus bellus, catinum catillum; |0031| similiter collega, colligo, illido, collido. transit in m, sequentibus b |uel m uel p, auctore Plinio et Papiriano et Probo, ut imbibo, |imbellis, imbutus, immineo, immitto, immotus, improbus, |imperator, impello, similiter in Graecis nominibus neutris in ον |desinentibus, Παλλάδιον Palladium, Πήλιον Pelium. transit etiam in r, ut |corrigo, corrumpo, irrito. hanc autem mutationem sciendum |naturali quadam fieri uocis ratione propter celeriorem motum linguae |labrorumque ad uicinos facilius transeuntium pulsus. transit supra dicta consonans |n etiam in s: scindo scissus, findo fissus; in t: canis catulus, |catellus; in c: ecquid pro enquid. expellitur a Graecis in ων |desinentibus, cum in Latinam transeunt formam, ut Demipho, Simo, leo, |draco, sicut contra additur Latinis nominibus in o desinentibus apud |Graecos, ut Κικέρων, Κάτων pro Cicero, Cato. transit etiam in |u consonantem, ut sino siui, sterno straui. |r sine aspiratione ponitur in Latinis, in Graecis uero principalis uel |geminata in media dictione aspiratur, ut rhetor, Rhenus, Rhodus, |Pyrrhus, Tyrrhenus, Orrhoena, pro quo nunc Osrhoena dicentes |aspirationem antiquae seruant scripturae. transit in l: niger nigellus, |umbra umbella; in s: arbos pro arbor, odos pro odor (Plautus |in captiuis: |«quorum odos subbasilicanos omnes † adegit in forum»), |uerror uersus; in duas s: uro ussi, gero gessi; in u consonantem: |tero triui, sero seui; in n: aeneus pro aereus. |0032| s in metro apud uetustissimos uim suam frequenter amittit. |Virgilius in XI: |«ponite spes sibi quisque». |idem in XII: |«inter se coiisse uirosque discernere ferro». |ne autem coniunctione sequente cum apostropho penitus tollitur, ut |uiden, satin, uin pro uidesne, satisne, uisne. nec non etiam |in Graecis nominibus as uel es terminantibus plerumque tollitur, cum sint |primae declinationis, ut Geta, Byrrhia, Phaedria, Chaerea, poeta, |sophista quoque, Scytha, citharista, in quibus etiam e producta in |a correptam conuertitur. transit haec eadem in m, ut rursum pro |rursus, dimminuo pro disminuo. Terentius in adelphis: |«dimminuetur tibi cerebrum». |in n mutatur s: sanguis sanguinis; in r: flos floris, ius iuris, |cursus curriculus uel curriculum; in x: Aiax pro Αἴας et pistrix |pro πίστρις, in quo sequimur Doris: illi enim ὄρνιξ dicunt pro ὄρνις; |in d: custos custodis, pes pedis, praeses praesidis, palus paludis; |in t: nepos nepotis, uirtus uirtutis, Samnis Samnitis; in u |consonantem: bos bouis. saepe pro aspiratione ponitur in his dictionibus, |quas a Graecis sumpsimus, ut semis, sex, septem, se, sal: nam | ἥμισυ, ἕξ, ἑπτά, ἕ, ἅλς apud illos aspirationem habent in |0033| principio. adeo autem cognatio est huic literae [id est s] cum aspiratione, |quod pro ea in quibusdam dictionibus solebant Boeotis h ponere, Muha |pro Musa dicentes. huic praeponitur p et loco ψ Graecae fungitur, pro |qua Claudius Caesar antisigma hac figura scribi uoluit. sed nulli |ausi sunt antiquam scripturam mutare, quamuis non sine ratione haec |quoque duplex a Graecis addita uideatur, nam multo molliorem et uolubiliorem |sonum habet ψ quam ps uel bs. hae tamen, id est bs, non alias debent |poni pro ψ, hoc est in eadem syllaba coniunctae, nisi in fine nominatiui, |cuius genetiuus in bis desinit, ut urbs urbis, caelebs caelibis, Arabs |Arabis. sicut ergo ψ melius sonat, sic x etiam quam gs uel cs. et x |quidem assumpsimus, ψ autem non; sed quantum expeditior est ψ quam |ps, tantum ps quam bs, ideoque non irrationabiliter plerisque uidetur loco | ψ ps debere scribi, quod de ordine literarum docentes plenius tractabimus. |x duplex modo pro cs modo pro gs accipitur, ut apex apicis, |grex gregis. transit tamen etiam in u consonantem, ut nix niuis |nec non in ct, ut nox noctis, supellex supellectilis, sed haec contra |regulam declinari uidentur. subit etiam loco aspirationis, ut ueho uexi, |traho traxi; uertitur in f, ut efficio effero. et sciendum, quod, |quotienscumque ex praepositio praeponitur composita dictionibus a |uocalibus incipientibus uel ab his quattuor consonantibus, hoc est c p t s, |integra manet, ut exaro, exeo, exigo, exoleo, exuro, excutio, |expeto, extraho, exsequor, exspes, in quo uidemur contra |Graecorum facere consuetudinem. illi enim s sequente numquam x praeponunt, |sed k pro ea, ut ἔκστασις. melius ergo nos quoque x solam ponimus, |quae locum obtinet cs, cuius rationem non solum ipse sonus aurium |0034| iudicio possit reddere, sed etiam hoc, quod geminari s aliqua consonante |antecedente minime potest: geminari autem uidetur post consonantem, si x |antecedente, quae loco cs fungitur, ipsa consequatur, ut exsequiae |exsequor. quod si liceret, licebat etiam post bs uel ps, quas loco ψ |duplicis accipimus, addere s, ut diceremus obssessus, abssectus, quod |minime licet: numquam enim nec s nec alia consonans geminari potest, |ut diximus, alia antecedente consonante. |nunc de mutis dicamus. b transit in c, ut occurro, succurro; |in f: officio, sufficio, suffio; in g: suggero; in m: summitto, |globus glomus; in p: suppono; in r: surripio, arripio; in s: |iubeo iussi. nam suscipio, sustuli a susum uel sursum aduerbio |composita sunt, unde subtinnio et subcumbo non mutauerunt b in s. |suspicor quoque et suspicio a susum uel sursum componuntur, |sed abiciunt unam s, quia non potest duplicari consonans alia subsequente |consonante, quomodo nec antecedente, nisi sit muta ante liquidam, ut |supplex, suffragor, sufflo, effluo, effringo, quomodo et apud |Graecos συγγνώμη, φθέγγμα. |c transit in u consonantem: quiesco quieui, pasco paui, ascisco |asciui; in x: dico dixi, duco duxi, noceo noxa noxius; in s: parco |parsi et peperci dicitur; in g antecedente n: quadringenta, |quingenta, septingenta, ango quoque pro ancho. et notandum, quod |ante hanc solam mutam finalem inueniuntur longae uocales, ut hōc, |hāc, sīc, hīc aduerbium; nam ante t, si qua inueniantur, per |concisionem hoc euenit, ut audīt, munīt, fumāt pro audiuit, muniuit, |fumauit. nec non post s posita transit aliquando in t uel assumit eam, |ut irascor iratus, nanciscor nactus, paciscor pactus, nascor natus. |0035| d transit in c, ut accidit, quicquam; in g: aggero; in l: |allido; in p: appono; in r: arrideo, meridies; antiquissimi uero |pro ad frequentissime ar ponebant: aruenas, aruentores, |aruocatos, arfines, aruolare, arfari dicentes pro aduenas, aduentores, |aduocatos, adfines, aduolare, adfari, unde ostenditur recte |arcesso dici ab arcio uerbo, quod nunc accio dicimus, quod est ex ad |et cio compositum; arger quoque dicebant pro agger. transit etiam |in s: assideo, rado rasi, suadeo suasi; in duas quoque s, ut cedo |cessi, fodio fossus; in t: attinet, attingo, attamino. haec eadem |tamen frequenter interponitur compositis hiatus causa prohibendi, ut |redigo, redarguo, prodest; subtrahitur etiam, cum sequens syllaba ab |s et alia consonante incipit, ut aspiro, aspicio, ascendo, asto. |f multis modis muta magis ostenditur, cum pro p et aspiratione, quae |similiter muta est, accipitur, de quo sufficienter superius diximus, |quamquam antiqui Romanorum Aeolis sequentes loco aspirationis eam ponebant, |effugientes ipsi quoque aspirationem, et maxime cum consonante |recusabant eam proferre in Latino sermone. habebat autem haec f litera hunc |sonum, quem nunc habet u loco consonantis posita, unde antiqui af pro |ab scribere solebant; sed quia non potest uau, id est digamma, in fine |syllabae inueniri, ideo mutata est in b. sifilum quoque pro sibilum |teste Nonio Marcello de doctorum indagine dicebant. |g transit in s: spargo sparsi, mergo mersi; in x: rego rexi, |pingo pinxi; in ct: agor actus, legor lectus, pingor pictus. |h literam non esse ostendimus, sed notam aspirationis, quam |Graecorum antiquissimi similiter ut Latini in uersu scribebant: nunc autem |diuiserunt et dextram eius partem supra literam ponentes psiles notam |habent, quam Remmius Palaemon exilem, Grillius uero ad|0036| Virgilium de accentibus scribens leuem nominat, sinistram autem |contrariae aspirationis, quam Grillius flatilem uocat. |k superuacua est, ut supra diximus: quae quamuis scribatur, nullam |aliam uim habet quam c. |de q quoque sufficienter supra tractatum est, quae nisi eandem uim |haberet quam c, numquam in principiis infinitorum uel interrogatiuorum |quorundam nominum posita per obliquos casus in illam transiret, ut quis |cuius cui. similiter a uerbis q habentibus in quibusdam participiis |in c transfertur, ut sequor secutus, loquor locutus. transit in s, ut |torqueo torsi, sicut et c, parco parsi. similiter abicit n in praeterito, |linquo liqui, ut uinco uici. transit etiam in x, ut coquo coxi, ut |duco duxi. apud antiquos frequentissime loco cu syllabae quu |ponebatur et e contrario, ut arquus, coquus, oquulus pro arcus, |cocus, oculus, quum pro cum, quur pro cur. |t transit in s: uerto uersus, concutio concussus, ὀστᾶ Graecum |ossa; c uero antecedente in x: pecto pexui, flecto flexi. |y et z in Graecis tantummodo ponuntur dictionibus, quamuis in |multis ueteres haec quoque mutasse inueniantur et pro υ u, pro ζ uero, quod |pro sd coniunctis accipitur, s uel ss uel d posuisse, ut fuga, murra |pro φυγή, μύρρα, Saguntum, massa pro Ζάκυνθος, μᾶζα, odor |quoque ἀπὸ τοῦ ὄζειν, Sethus pro Ζῆθος dicentes et Medentius |pro Mezentius. ergo corylus et lympha ex ipsa scriptura a Graecis |sumpta non est dubium, cum per υ scribantur, ἀπὸ τοῦ καρύου καὶ |0037| τοῦ νύμφη. solebant enim uetustissimi Graecorum l pro n scribere, |unde quinquaginta quoque numeri signum, quod illi per n scribunt, |nos per l more illorum antiquissimo scribimus. | de ordine literarum |ordo quoque accidit literis, qui quamuis in syllabis dinoscitur, |tamen, quia coniunctus esse uidetur cum potestate elementorum, non |absurdum puto ei nunc illum subiungere. |sunt igitur uocales praepositiuae aliis uocalibus subsequentibus in |eisdem syllabis a e o, subiunctiuae e u, ut ae au eu oe. i quoque apud |antiquos post e ponebatur et ei diphthongum faciebat, quam pro omni i |longa scribebant more antiquo Graecorum. inuenitur haec eadem i post υ |in Graecis nominibus, ut Ἅρπυια: nam υι diphthongus est. |sunt igitur diphthongi, quibus nunc utimur, quattuor. diphthongi |autem dicuntur, quod binos phthongos, hoc est uoces, comprehendunt. nam |singulae uocales suas uoces habent et ae, quando a poetis per diaeresin |profertur, secundum Graecos per a et i scribitur, ut aulai, pictai pro |aulae et pictae. Virgilius in III: |«aulai medio libabant pocula Bacchi», |idem in VIIII: |«diues equum, diues pictai uestis et auri». |in Graecis uero, quotiens huiuscemodi fiat apud nos diaeresis paenultimae |syllabae, i pro duplici consonante accipitur, ut Μαῖα Maia, Αἴας |0038| Aiax. transit in i productam, ut quaero inquīro, exquīro (quamuis |exquaero Plautus dixit in aulularia: |«i intro, exquaere, sitne ita ut ego praedico»), |laedo illīdo, caedo occīdo. ponitur pro e longa, ut scaena pro | σκηνή, et pro a, ut Aesculapius pro Ἀσκληπιός, in quo Aeolis |sequimur: illi enim νύμφαις pro νύμφας et φαῖσιν pro φασίν dicunt. |inuenitur tamen haec diphthongus in media dictione correpta tunc, quando |compositae dictionis antecedentis in fine est sequente uocali, ut |praeustus. Virgilius in VII: |«stipitibus duris agitur sudibusue praeustis». |Homerus: |«ἀνιπτόποδες χαμαιεῦναι». |sic etiam longae uocales solent corripi, ut dehisco. Virgilius in V: |«infindunt pariter sulcos totumque dehiscit / |conuulsum remis rostrisque † stridentibus aequor». |oe quoque idem patitur apud Graecos. Aeschylus: |«Ἴστρος τοιαύτας παρθένους λοχεύεται». |unde quidam non sine ratione unum semis singulas eas habere tempus |dicunt, ideoque, si consequatur consonans, quae dimidium tempus habet, |omni modo producuntur. |au quoque uidetur quasi pati diuisionem, cum i post u addita transit |0039| eadem u in consonantium potestatem, ut gaudeo gauisus et ναύτης |nauita, ναῦς nauis; transit tamen etiam in b, ut aufero abstuli ablatus. |et sciendum, quod pro ab praepositione au ponitur in his uerbis: |aufugio et aufero. ex contrario quoque frequenter solet fieri, ut |antecedente a et u loco consonantis sequente, si abiciatur uocalis posita post eam |[id est post a consonantem], au diphthongus fiat u redeunte in uocalem, |ut lauor lautus, faueo fautor, auis auceps, augurium, augustus. |transit in o productam more antiquo, ut lōtus pro lautus, plōstrum |pro plaustrum, cōtes pro cautes; sicut etiam contra pro o au, ut |austrum pro ostrum, ausculum pro osculum, frequentissimeque hoc |faciebant antiqui. in u quoque longam transit: fraudo defrūdo, claudo |inclūdo. |eu transit in e longam, ut Achillēs pro Achilleus, Vlixēs pro |Vlixeus, quod ostenditur ex genetiuo Vlixei. Horatius in | carminum primo: |«nec cursus duplices per mare Vlixei». |in u etiam mutatur: fugio pro φεύγω. |oe est quando per diaeresin profertur in Graecis nominibus et |Graecam seruat scripturam. per o enim et i ponitur, quae tamen, sicut supra |dictum est, locum duplicis obtinet consonantis, ut Troia pro Τροία, |Maia pro Μαῖα. in hoc quoque Aeolis sequimur; sic enim illi diuidentes |diphthongum κόϊλον pro κοῖλον dicunt. apud Graecos tamen quoque i |sequente producere licet antecedentem breuem, ut Homerus in hoc uersu: |«Νέστορα δ᾽ οὐκ ἔλαθεν ἰαχὴ πίνοντά περ ἔμπης». |0040| aufertur ei [id est oe diphthongo] altera uocalis sequente e longa more |Attico, ut poēta pro ποιητής et poēma pro ποίημα, nec non pro | ωι diphthongo Graeca nos hanc [id est oe] ponimus, ut κωμῳδία |comoedia, τραγῳδία tragoedia dicentes: nec mirum, cum pro ω quoque |habemus o et pro i e in diphthongo accipimus. hoc tamen quoque ad |imitationem Boeotorum solemus facere. transit in u longam, ut Phoenices |Pūnices, phoeniceon pūniceum, poena pūnio. numquam diphthongus in |praeterito perfecto mutatur, ut haereo haesi, audio audiui, moenio |moeniui, excepto caedo cecidi. |ei diphthongo nunc non utimur, sed loco eius in Graecis nominibus |e uel i productas ponimus. et in priore sequimur Aeolis: illi enim τῷ | Δημοσθένη dicunt pro Δημοσθένει et ἦπον pro εἶπον. et nos |plerumque, cum ei apud Graecos sit pura paenultima, in illis maxime |femininis, quae per adiectionem assumunt a apud Graecos, mutamus ει in e |productam, ut Δηϊόπη Δηϊόπεια Deiopēa, Καλλιόπη Καλλιόπεια |Calliopēa. nam in illis, quae in ia solum desinunt apud Graecos, raro fit hoc, |ut Argia, Alexandria, Nicomedia, Langia, Lampia. |Statius in IIII: |«candensque iugis Lampia niuosis». |0041| idem in eodem: |«haec quoque secreta nutrit Langia sub umbra». |idem in II: |«tunc donis Argia nitet uilesque sororis / |ornatus sacro praeculta superuenit auro». |raro autem diximus propter Medeam, Plateam. nam quod Virgilius |«qui tela Typhoĕa temnis» |e correptam protulit, Doricum est: illi enim solent ei diphthongo abicere i. |in Latinis autem dictionibus difficile inuenies i longam ante uocalem |positam, nisi in genetiuis in ius desinentibus, ut illius, solius, ullius, |quae tamen licet et corripere, et in uerbo fiam fias fiat, quod ipsum |quoque contra aliorum eiusdem coniugationis fit regulam uerborum. |in masculinis quoque ei pura in e longam conuertitur: Ἀχίλλειος |Achillēus, Ἀλφειός Alphēus, σπονδεῖος spondēus. non sine ratione |tamen hoc fit, sed quia i pura paenultima ante us uel a uel um per |nominatiuos non inuenitur producta in Latinis dictionibus nisi in disyllabis |et ipsis Graecis. nam in Graecis saepe inuenimus, ut Chīus et dīa |et in uno trisyllabo, quod apud Statium legi, Lycīus. Statius in X | Thebaidos: |«at patrias si quando domos optataque, Paean, / |templa, Lycie, dabis tot ditia dona sacratis / |postibus et totidem uoti memor exige tauros». |in aliis uero consonante sequente pro ei diphthongo longam i ponimus, ut | Νεῖλος Nīlus. |in semiuocalibus similiter sunt aliae praepositiuae aliis semiuocalibus |in eadem syllaba, ut m sequente n, ut Mnestheus, amnis, s quoque |0042| sequente m, ut Smyrna, smaragdus: nam uitium faciunt, qui zm |scribunt; numquam enim duplex in capite syllabae posita potest cum alia |iungi consonante. Lucanus quoque hoc ostendit in X: |«terga sedent, crebro maculas distincta smaragdo». |nam nisi esset s ante m, subtrahi in metro minime posset nec staret |uersus; s enim in metro saepe uim consonantis amittit. in fine autem |syllabae omnes liquidae solent ante s poni, ut puls, hiems, mons, ars; |similiter ante x, excepta m, ut falx, lanx, arx. in mutis |praeponuntur b et g sequente d, ut βδελυρός, bdellium, Abdera, abdomen, |Mygdonides. c uero et p praeponuntur sequente t, ut actus, lectus, |aptus, diphthongus. semiuocalis nulla praeponitur mutis nisi s |sequente b, ut asbestus, Asbustes, c uel q: scutum, squalor, p, ut |spes, sphaera, t: status, Sthenius, ante aliam autem nullam |mutarum. mutae uero semiuocalibus praeponuntur liquidis absque m omnes |paene omnibus: bl, ut blandus; cl: clarus; dl, ut Abodlas, |nomen barbarum; gl: gladius, Glabrio; tl: Tlepolemus, Atlas; pl: |planus; fl: flauus; bn: abnuo, sed b magis superioris est syllabae; |cn: Cnidus; dn: Cydnus, Ariadne; gn: Gneus; tn: Aetna; pn: |Therapnae, Siphnus; br: Brennus, umbrae; cr: creber; dr: |Drances; gr: gratus; fr: frater; pr: pratum; tr: tractus. ante m |autem inueniuntur c d g t, ut Pyracmon, Alcmene, drachma, Dmois, |Admetus, agmen, Tmolus, Isthmos. tres autem consonantes non |aliter possunt iungi in principio syllabae, nisi sit prima s uel c uel p, |0043| secunda post s quidem c uel t uel p, post c autem aut p principales |secunda t, tertia l uel r, sed l in solis illis quae ab s incipiunt, ut |Asclepiodotus, scriba, stloppus, stratus, splendidus, spretus, uictrix, |sceptrum. nam post pt uel ct simul iunctas l non inuenitur, ut |ostendimus, ipsa soni natura prohibente. in fine uero dictionis contra inuenimus |primam liquidam, sequentem mutam, postremam s, ut urbs, stirps. |sin autem in duas desinit consonantes dictio, necesse est priorem liquidam |esse et sequentem s uel x, ut supra ostendimus, uel c uel t antecedente |n, ut hinc, dicunt, amant, hunc, uel loco ψ Graecae bs uel ps |scribere pro ratione genetiui, ut Arabs Arabis, Pelops Pelopis, caelebs |caelibis, princeps principis. quibusdam tamen, ut supra docuimus, non |aliter uidetur ψ Graeca nisi per ps scribenda. quamquam enim ratio |genetiui supra dictam exigat scripturam, tamen cognationem soni ad hoc |procliuiorem esse aiunt. hoc tamen sciendum, quod principium syllabae omni |modo pro ψ ps debet habere, ut psittacus, Pseudulus, ipse; nubo |quoque nupsi, scribo scripsi faciunt, quamuis analogia per b cogit |scribere, sed euphonia superat, quae etiam nuptam, non nubtam, et |scriptum, non scribtum, compellit per p, non per b, dicere et |scribere. |0044|\\nsyllaba est comprehensio literarum consequens sub uno accentu et uno |spiritu prolata; abusiue tamen etiam singularum uocalium sonos syllabas |nominamus. possumus tamen et sic definire syllabam: syllaba est uox |literalis, quae sub uno accentu et uno spiritu indistanter profertur. a |singulis tamen incipiens, non plus quam ad sex literas procedere syllaba |potest in Latino sermone, ut: a, ab, arx, mars, stans, stirps. |et sciendum, quod syllabae, quae ex singulis constant literis, non |plures sunt quam ipsae uocales, ex quibus fiunt, quae autem ex |amplioribus literis, paene innumerabiles. nulla syllaba tres uocales habet, unde u |et i non aliter iunguntur diphthongis nisi loco positae consonantium, u |tamen etiam tum iungi potest diphthongo, cum amittit uim literae, ut |quae, linguae. saepe inueniuntur pro duabus uocalibus iunctis, hoc est |pro diphthongo, singulae uocales positae, ut plostrum pro plaustrum |et inquiro pro inquaero et ubique pro ei diphthongo e producta uel |i, sicut supra dictum est; pro ου autem u in Graecis dictionibus ponimus, |ut σπονδεῖος spondeus, Νεῖλος Nilus, Μοῦσα Musa. quae singularum |literarum sunt syllabae ex uocalibus, ut dictum est, constant, ut a, e, |quae autem ex duabus constant, uel a uocalibus fiunt et inuenitur |diphthongus, ut au, oe, uel a uocali consonante antecedente uel sequente: |antecedente, ut da, sequente, ut ad. non plus tamen quam tres |consonantes antecedere nec rursus consequi nisi tres possunt. sed tamen hoc |0045| notandum est, quod, si antecedant tres consonantes, non possunt nisi duae |consequi uocalem, ut monstrans, nec iterum, si consequantur tres, |possunt antecedere nisi duae, ut stirps. |si antecedens syllaba terminet in consonantem, necesse est etiam |sequentem a consonante incipere, ut artus, ille, arduus, nisi sit |compositum, ut abeo, adeo, pereo. Herodianus tamen de | orthographia ostendit, rationabilius esse sonoriusque quantum ad ipsam uocis |prolationem, in compositis quoque simplicium regulam in ordinandis |syllabarum literis seruare. obicitur tamen huic illud, quod oportet ergo |oblitus, oblatus, obruo, abrado et similia, si b transit in secundam |syllabam more simplicium dictionum, primam communem habere in metris, |ut possit etiam corripi: sed hoc nusquam inuenitur. praeterea circumeo |et circumago et similia non paterentur elisionem m in pronuntiatione, |si transiret in sequentem syllabam m, nec in perhibeo, exhibeo, |inhumatus, anhelo, inhibeo adhuc, abhinc et similibus secundae |syllabae principalis aspiraretur uocalis, si terminalis consonans |praepositionis in eam transiret, quomodo in istic, istaec, istuc. si in media |dictione syllaba a uocali incipit, necesse est antecedentem quoque, nisi sit |composita, in uocalem terminari, ut pietas, curialis, pareo, ruo, |munio. est tamen quando in compositis etiam subtrahitur consonans, ut |coeo, cois. |principales syllabae, hoc est in principio dictionum positae, ab |omnibus incipere literis, desinere tamen non in omnes possunt, sed in has: |uocales quidem omnes, a quacumque consonante incipiat sequens syllaba, |ut mare, genus, filius, uotum, ludus; in consonantes uero, si |sequens syllaba a uocali incipiat, non possunt desinere, nisi, sicut supra |dictum est, in dictionibus, quae ex praepositionibus in consonantes |0046| desinentibus uel aliis partibus orationis sint compositae, ut abutor, oboedio, |subeo, aduro, ineo, exacuo, intereo, perago, transeo, |praetereo, alterutrum. nec tamen, si sequens a consonante incipit, licet |antecedenti in quamcumque consonantem desinere; ergo per singulas |consonantes, ut potero, id tractare conabor. |in b inuenitur syllaba desinens, si sequens quoque ab eodem incipiat, |ut Sabburra, sabbata, gibbus, gibberosus, gibber, obba. |composita quoque sunt a praepositionibus in b desinentibus et aliis dictionibus |a b incipientibus, ut subbibo. quae tamen consonans c sequente solet |plerumque in eam mutari, ut occido, occumbo, succino, succido. |in quibusdam tamen pro ab abs praepositio cum dictionibus a c |incipientibus componitur, ut abscondo, abscedo, abscido. ob quoque est |quando assumit s, cum componitur cum dictione a c incipiente, ut |obscurus, obscenus. f etiam sequente in eandem conuertitur b uel in u |uocalem, ut officio, offundo, sufficio, suffero, suffio, similiter |aufero, aufugio, ne, si affero, affugio dicamus, pro adfero et adfugio |accipiantur. g quoque sequente in eam transit b, ut suggero, oggannio, |nec non etiam m, ut summitto. praeterea omitto dicimus pro |ommitto. Terentius in adelphis: |«omitte mulierem». |Horatius in secundo sermonum: |«aut spem deponas aut partem inlusus omittas». |idem patitur p sequente, ut oppono, suppono. r quoque sequente |plerumque in eam conuertitur, ut arripio, surripio; in quibusdam |autem manet immutabilis, ut abrogo, abrado, et puto differentiae causa, |ne, si arrogo et arrado dicamus, dubium sit, ab an ad praepositio |sit, quae mutauit suam consonantem in r. aliis autem quibuscumque literis |sequentibus integra manet b, ut abdo, obdo, subdolus, abhinc, |0047| abluo, sublatus, obloquor, abnego, obnitor, subnixus. ergo nulla, |nisi praepositio cogat, antecedens syllaba in b potest desinere, nisi |consequens quoque a b incipiat, ut in supra dictis nominibus ostendimus. |in c quoque nulla syllaba superior desinit, nisi sequens quoque a c |uel a q incipiat, ut bacca, bucca, soccus, ecquis, quicquam. |atque ex hoc quoque ostenditur, eandem uim habere c et q. |in d pariter nulla potest syllaba desinere praepositiua, nisi sequens |quoque ab eadem incipiat in simplicibus dictionibus et in plerisque |compositis, ut abaddir uel abaddier, addo, reddo, redduco, quod etiam |reduco dicitur. |Virgilius in VIII: |«reddidit una boum uocem». |Terentius in Phormione: |«sectari, in ludum ducere ac redducere». |Horatius in epodo: |«deus haec fortasse benigna / |reducet in sedem uice». |Virgilius in IIII: |«eiectam classem, socios a morte reduxi». |haec tamen ipsa consonans in ad praepositione mutatur sequente c uel g |uel p uel t, ut accumbo, accido, aggero, applico, appello, |attingo, attinet; f quoque sequente rationabilius: affectus; l: allido; |r: arrideo; n: annuo; s: assiduus. subtrahitur etiam in quibusdam, |cum sequens dictio a gn uel sp uel sc incipit, ut agnitus, aspectus, |ascendo. aliis enim sequentibus literis integra manet in compositione, |ut adbibo, adhaereo, admitto, adquiro, aduoco. frequenter |tamen inuenimus f uel l uel n uel r uel s sequentibus d scriptam, ut |adfatur, adludo, adrideo, adnitor, adsisto, adsumo. errore tamen |scriptorum hoc fieri puto quam ratione: nam quae sit differentia euphoniae, |0048| ut, cum eadem consonans sit sequens, in aliis transferatur d, in aliis non, |scire non possum, ut, cum dicam affectus, allido et assiduus, bene |sonet, cum autem affatur, alludo, assisto, male. |in f nulla desinit syllaba, nisi loco b uel d uel x uel s in |praepositionibus posita, cum sequens dictio ab eadem incipit consonante, ut officio, |sufficio, affectus, efficio, difficilis, diffundo. et ex hoc |quoque muta esse ostenditur, quod, cum omnes semiuocales simplices solent |in mediis dictionibus geminari, haec non geminatur nec terminat eas sicut |illae nisi in suo nomine. sed et praeponitur liquidis l et r more |mutarum. |g apud Latinos nullius syllabae est terminalis, nisi cum loco d uel b |ponitur in ad uel sub uel ob praepositione, ut supra diximus, ut |aggero, agger, suggero, oggannio. Graeci tamen solent loco n ante γ |uel κ uel χ positae hanc ponere, ut ἄγγελος, Λογγῖνος, ἄγκιστρον, | Ἀγχίσης; apud Latinos tamen seruatur n, ut Longinus, Anchises. est |quando n principalis syllabae ante se assumit g, ut natus gnatus, notus |gnotus antique, unde ignotus, nosco gnosco, noui gnoui, et post |se tamen c saepe positam in g conuertit, ut in numeris: quadringenti pro |quadrincenti a centum, quingenti, septingenti, octingenti; adeo |enim n praeposita facit c in g conuerti, quod in quibus ea non est |numeris seruatur c: ducenti, trecenti, sescenti. |in h, quae est nota aspirationis, non potest terminari syllaba. |inuenio tamen in uah et ah interiectionibus terminalem uideri syllabae h, sed |magis puto, ut superius dictum est, per apocopam hoc solere fieri, cum |perfecta uaha et aha sint, uel quod abscondita uoce solent interiectiones |et huiuscemodi uoces proferri, ut etiam ha ha, he he. |0049| k nullius syllabae potest esse terminalis. |l quacumque consonante sequente potest antecedentem terminare |syllabam, ut albus, ulcus, soldum, ualde, Alfenus, algeo, illud, |ulmus, alnus, culpa, fulsit, altus, silua, mulxi. q et r solis |sequentibus non inueni antecedentem l; nam h et k nec possunt post hanc |inueniri. |in m inuenitur syllaba desinens in media dictione, quando sequens a |b uel p uel altera m incipit, ut Cambyses, ambo, imperium, |comparo, summus, Hammon. |in n terminatur antecedens syllaba sequentibus c uel d uel f uel g uel |altera n uel q uel r, ut quibusdam placet, uel s uel t uel i uel u etiam |pro consonantibus positis uel x, ut concinnus, mancus, conduco, |pondus, confiteor, infundo, congius, angulus, annus, |inquiro, conquiro, linquo, inrumpo, inruo. in multis tamen inuenio r |sequente n in r conuerti, ut corruo, corrumpo, et paene ubicumque |con praepositio ante dictionem ab r incipientem componitur, hoc idem |patitur: corruo, corrigo. nec mirum, cum apud Graecos auctores |artium hoc idem soleat fieri, ut συρρέω, συρράπτω, συρρήσσω, | συρρήγνυμι. ergo rationabilius esse uidetur, in quoque, cum in quibusdam |mutet n in r, ut irrito, irriguus, in reliquis quoque euphonia hoc |exigente seruare et irruo, irrumpo, dicere, cum nec in simplicibus |inueniatur dictionibus n ante r. s quoque sequente uel t uel i uel u loco |consonantium uel x integra manet, ut consitus, sponsus, tonsus, |Antonius, Mantua, coniungo, conuerto, anxius, b autem sequente |uel p in m conuertitur, l uero uel m, in eas commutatur, ut imbuo, |impius, combibo, compitum, collido, illudo, illido, immunis, |communis. |p nullam terminat syllabam, nisi sequente quoque ab ea incipiente, ut |lippus, apparet, Hippocoon. |0050| r quacumque consonante sequente (excepta k) potest terminare |priorem syllabam, ut morbus, parcus, ordo, perficio, Corfinium, |margo, perhibeo, perlego, perluceo, interlita, interlunium, |carmen, Sarnus, corpus, arquitenens, currus, morsus, artus, |periurus, coruus, Xerxes. in compositis tamen quibusdam inuenio r in |l conuerti, ut intellego et pellicio pro interlego et perlicio, pellego |pro perlego, pelluceo pro perluceo. Plautus in asinaria: |«agedum istum ostende quem † conscripsisti |syngraphum / |inter me et amicam et lenam, leges pellege! / |nam tu poeta es prorsus ad eam rem unicus». |idem in eadem: |«ita † pellucet quasi lanterna Punica». |s terminante antecedentem syllabam hae solae inueniuntur consonantes |assequentes: c in compositis, ut abscondo, obscurus, quia s |terminalis est praepositionis, nam in simplicibus dictionibus necesse est s et c |eiusdem esse syllabae, ut pascua, luscus. m quoque sequente uel p |uel t in simplicibus dictionibus, si antecedat s, eiusdem est syllabae, ut |Cosmus, prospera, testis; similiter terminat altera s sequente, ut |cassis, cossus, i quoque loco consonantis in compositis sequente, ut |disiectus, c etiam sequente uel p uel t, praepositione in s desinente |anteposita, ut discutio, displicet, disterminat, absterreo, distuli, |asporto pro absporto. |t si superiorem finit syllabam, necesse est sequentem quoque ab ea |incipere, ut mitto, Cotta, attinet, Atticus. |0051| in x nulla syllaba terminat in media dictione nisi in compositis a |praepositione ex, quae integra manere potest sequente c uel p uel q uel s, |ut quibusdam placet, uel t, ut excurro, expello, exquiro, exsicco, |exsequor (sic enim placet iis, qui de orthographia scripserunt, |quamuis euphonia et ratio supra dicta de literis secundum Graecos abicit s |antecedente x), extendo; l quoque sequente inuenitur in nomine hoc: |exlex; f enim sequente in eam conuertitur x, ut efficio, effundo, |effero; ceteris uero consonantibus sequentibus e, non ex, praeponi solet, |ut ebibo, educo, egero, eludo, emineo, enitor, eruo, eueho. |z in peregrinis dictionibus semper in principio inuenitur syllabae et, |si antecedat alia syllaba, necesse est eam uel in uocalem desinere uel in |n uel in r, ut gaza, μελάνζοφος, Ἀριοβαρζάνης. |sciendum autem, quod nulla diphthongus in duas consonantes potest |desinere, in duplicem autem inuenitur, ut faex faecis et faux faucis. |distat syllaba a dictione et sensu et accentu; nisi enim sciamus, |quomodo posita sit syllaba in dictione, incertum est, quo accentu eam |pronuntiemus: syllaba enim per se, nisi cum sit dictio, sensum habere non |potest. inuenitur tamen et plena oratio in una dictione, ut in uerbis |imperatiuis, curre, lege, et similiter plena dictio in una syllaba, ut ars, |do, dic, i. |accidit unicuique syllabae tenor, spiritus, tempus, numerus literarum. |tenor acutus uel grauis uel circumflexus. in dictione tenor certus, |absque ea incertus, non potest tamen sine eo esse. |similiter spiritus asper uel lenis. |tempus unum uel duo uel etiam, ut quibusdam placet, unum semis |uel duo semis et tria; unum, si uocalis est breuis per se, ut ămo, uel si |eam una consonans simplex consequitur, ut caput, unum semis in |communibus syllabis, de quibus multi docuerunt, ut lăcrimae. et sciendum, |0052| quod non solum ante l uel r, sed etiam ante m, ut supra docuimus, et n |positae mutae faciunt communes. Εὐριπίδης in Phoenissis: |«ἰσότητ᾽ ἔταξεν κᾀριθμὸν διώρισεν». |idem in eadem fabula: |«ἀπωλόμεσθα, δύο κακὼ σπεύδεις, τέκνον». |Ouidius: |«piscosamque Gnidon grauidamque Amathunta |metallis». |praeterea m ante n posita fecerunt quidam communes, ut Callimachus |in tertio αἰτίων: |«τὼς μὲν ὁ Μνησάρχειος ἔφη ξένος, ὧδε συναινῶ». |illud quoque non est praetermittendum, quod tribus consonantibus |sequentibus potest fieri communis syllaba, quando in principio syllabae sequentis |post uocalem correptam s et muta et post eam liquida sequatur, quippe |cum s in metro subtrahi more soleat ueteri, ut Horatius sermonum |libro primo: |«linquimus, insani ridentes praemia scribae». |in longis natura uel positione duo sunt tempora, ut dō, ārs, duo semis, |quando post uocalem natura longam una sequitur consonans, ut sōl, tria, |0053| quando post uocalem natura longam duae consonantes sequuntur uel una |duplex, ut mōns, rēx. tamen in metro necesse est unamquamque |syllabam uel unius uel duorum accipi temporum. |numerus literarum accidit syllabae, quia, ut supra diximus, non minus |quam unius nec plus quam sex literarum apud Latinos potest inueniri |syllaba.\\n  |dictio est pars minima orationis constructae, id est in ordine |compositae: pars autem, quantum ad totum intellegendum, id est ad totius |sensus intellectum; hoc autem ideo dictum est, ne quis conetur uires in |duas partes diuidere, hoc est in ui et res, uel quaedam huiuscemodi. |non enim ad totum intellegendum haec fit diuisio. |differt autem dictio a syllaba, non solum quod syllaba pars est |dictionis, sed etiam quod dictio dicendum, hoc est intellegendum, aliquid habet. |syllaba autem non omni modo aliquid significat per se: ergo monosyllabae |dictiones possunt quodammodo esse et syllabae, non tamen sincere, quia |numquam syllaba per se potest aliquid significare: hoc enim proprium est |dictionis. unde si dicam a, per se scio esse syllabam, nec tempora |tamen eius nec tenorem nec spiritum nec significationem agnosco, donec |cognouero dictionem, in qua ponitur. nam in ara deorum a |paenultima producitur et circumflectitur in nominatiuo nec habet aspirationem, |cum autem significat stabulum porcorum, eadem syllaba paenultima |corripitur et acuitur et habet aspirationem; haec eadem a, quando est |praepositio, grauatur et producitur et est sine aspiratione. uides ergo per se |ipsam syllabam deficere praedictorum ratione nec aliter posse examussim |tractari, nisi posita sit in dictione.\\n |oratio est ordinatio dictionum congrua, sententiam perfectam |demonstrans. est autem haec definitio orationis eius, quae est generalis, id est |quae in species siue partes diuiditur. nam oratio dicitur etiam liber |0054| rhetoricus nec non unaquaeque dictio hoc saepe nomine nuncupatur, cum plenam |ostendit sententiam, ut uerba imperatiua et responsiua, quae saepe una |dictione complentur, ut si dicam: quid est summum bonum in uita? et |respondeat quis: honestas, dico: bona oratione respondit. |partes igitur orationis sunt secundum dialecticos duae, nomen et |uerbum, quia hae solae etiam per se coniunctae plenam faciunt orationem, |alias autem partes syncategoremata, hoc est consignificantia, appellabant. |secundum stoicos uero quinque sunt eius partes: nomen, appellatio, |uerbum, pronomen siue articulus, coniunctio. nam participium |connumerantes uerbis participiale uerbum uocabant uel casuale, nec non etiam |aduerbia nominibus uel uerbis connumerabant et quasi adiectiua uerborum ea |nominabant, articulis autem pronomina connumerantes finitos ea articulos |appellabant, ipsos autem articulos, quibus nos caremus, infinitos articulos |dicebant uel, ut alii dicunt, articulos connumerabant pronominibus et |articularia eos pronomina uocabant, in quo illos adhuc sequimur Latini, |quamuis integros in nostra non inuenimus articulos lingua. nam cum dicimus |idem, ὁ αὐτός, non solum articulum praepositiuum, sed etiam pronomen |in eadem dictione significamus. similiter qui, ὅστις, articulus |subiunctiuus intellegitur una cum pronomine, secundum quosdam infinito, siue |magis nomine, ut Apollonius ostendit firmissima ratione. |praepositionem quoque stoici coniunctioni copulantes praepositiuam coniunctionem |uocabant. |quidam autem nouem dicebant esse partes orationis, appellationem |addentes separatam a nominibus, alii etiam decem, infinita uerba seorsum |partem ponentes, alii undecim, qui pronomina, quae non possunt adiungi |articulis, per se numerabant. his alii addebant etiam uocabulum et |0055| interiectionem apud Graecos, quam nos adhuc seruamus, apud Latinos uero |articulum addebant, quem purum per se apud eos non inueniri supra |docuimus. |igitur non aliter possunt discerni a se partes orationis, nisi |uniuscuiusque proprietates significationum attendamus. |proprium est nominis substantiam et qualitatem significare. hoc habet |etiam appellatio et uocabulum: ergo tria una pars est orationis. |proprium est uerbi actionem siue passionem siue utrumque cum modis |et formis et temporibus sine casu significare. hoc habent etiam infinita, |quare non sunt separanda a uerbo. participium autem iure separatur a |uerbo, quod et casus habet, quibus caret uerbum, et genera ad |similitudinem nominum, nec modos habet, quos continet uerbum. |proprium est pronominis pro aliquo nomine proprio poni et certas |significare personas. ergo quis et qui et qualis et talis et |quantus et tantus et similia, quae sunt infinita siue interrogatiua uel |relatiua uel redditiua, magis nomina sunt appellanda quam pronomina: |neque enim loco propriorum nominum ponuntur neque certas significant |personas, sed etiam substantiam, quamuis infinitam, et qualitatem, |quamuis generalem, quod est suum nominis, habent: nomina sunt igitur dicenda, |quamuis declinationem pronominum habeant quaedam ex eis. non enim |declinatio, sed uis et significatio uniuscuiusque partis est contemplanda: |indifferenter enim multa et nomina modo pronominum et pronomina modo |nominum inuenimus declinata. quid enim stultius quam omnia, quae |numeros significant, nomina dicere, unum autem, unus unius, propter |declinationem pronomen appellare? quod si declinatio facit indicium, |qualis sit dictio, debent omnia possessiua pronomina, quia nominum |declinationem sequuntur, et participia in his computari, quod omnino caret ratione. |ergo non declinatio, sed proprietas est excutienda significationis. |et quoniam de proprietate nominis et uerbi et participii et pronominis |0056| breuiter dictum est, non incongruum esse arbitror, summatim de |ceterarum quoque proprietate partium orationis percurrere. |proprium est aduerbii cum uerbo poni nec sine eo perfectam |significationem posse habere, ut bene facio, docte lego. hoc ergo inter |aduerbium et praepositionem est, quod aduerbium et sine casualibus potest |praeponi et postponi uerbis et cum casualibus, ut pone currit et currit |pone, uenit tempore longo post et post longo tempore uenit. |Terentius in adelphis: |«post faceret tamen». |si igitur inuenias cum nomine aduerbium sine uerbo, scias hoc per ellipsin |fieri, ut si dicam: non bonus homo pro malus, subaudio est. |praepositionis autem proprium est separatim quidem per appositionem |casualibus praeponi, ut de rege, apud amicum, coniunctim uero per |compositionem tam cum habentibus casus quam cum non habentibus, ut |indoctus, interritus, intercurro, proconsul, induco, inspiciens. |proprium est coniunctionis diuersa nomina uel quascumque dictiones |casuales uel diuersa uerba uel aduerbia coniungere, ut et Terentius et |Cicero, uel Terentius uel Cicero; et formosus et sapiens, uel formosus |uel sapiens; et legens et scribens, uel legens uel scribens; et ego |et tu, uel ego uel tu; et facio et dico, uel facio uel dico; et bene |et celeriter, uel bene uel celeriter; quod praepositio non facit. interest |autem etiam hoc, quod praepositiones componi possunt cum uerbis |[coniunctio uero numquam], ut subtraho, addico, praepono, produco, |dehortor, coniunctio autem, licet sit praepositiua, in compositione tamen |non inuenitur cum uerbis, ut at, ast, sed, et quod praepositio |casualibus separata praeponitur semper, coniunctio uero omnibus potest |dictionibus modo praeposita modo postposita coniungi.\\n |nomen est pars orationis, quae unicuique subiectorum corporum seu |0057| rerum communem uel propriam qualitatem distribuit. dicitur autem nomen |uel a Graeco, quod est νόμα et adiecta ο ὄνομα, dictum a tribuendo, |quod νέμειν dicunt, uel, ut alii, nomen quasi notamen, quod hoc |notamus uniuscuiusque substantiae qualitatem. et communem quidem |corporum qualitatem demonstrat, ut homo, propriam uero, ut Virgilius, |rerum autem communem, ut disciplina, ars, propriam, ut |arithmetica Nicomachi, grammatica Aristarchi. |accidunt igitur nomini quinque: species, genus, numerus, figura, casus. |species sunt tam propriorum quam appellatiuorum duae, principalis |et deriuatiua. principalis, ut Iulus, mons, deriuatiua, ut Iulius, |montanus, sub qua sunt aliae multae. |nam propria habent species separatim quattuor: praenomen, nomen, |cognomen, agnomen. praenomen est, quod praeponitur nomini uel |differentiae causa uel quod tempore, quo Sabinos Romani asciuerunt ciuitati |ad confirmandam coniunctionem, nomina illorum suis praeponebant |nominibus et inuicem Sabini Romanorum. et ex illo consuetudo tenuit, ut nemo |Romanus sit absque praenomine. et notantur uel singulis literis uel binis |uel ternis. tum singulis, quando a uocali incipit praenomen, ut A. |Aulus, uel ab una consonante, ut P. Publius, T. Titus; tum |duabus, quando a duabus consonantibus incipit, ut Cn. Gneus, Sp. |Spurius; tum tribus, quando a consonante incipit prima syllaba et in |consonantem desinit, si tamen alia quoque praenomina ab eisdem incipiunt |consonantibus. idque fit differentiae causa, ut Sex. Sextus, Ser. |0058| Sergius, Tul. Tullius, ne, si primam solam consonantem scribamus, |T. Titum et S. Sestium significare putetur. unde in Marco M. |solam scribimus, quamuis a consonante incipit syllaba et in consonantem |desinit, quia nullus error sit. nomen est proprie uniuscuiusque suum, ut |Paulus [proprium]; cognomen, cognationis commune, ut Scipio; |agnomen est, quod ab aliquo euentu imponitur, ut Africanus, Isauricus. |inuenimus tamen multa in his quattuor speciebus propriorum nominum |inuicem pro se posita, et quae in aliis personis sunt praenomina, haec |in aliis loco nominis accipiuntur, ut Tullius Seruilius: hic Tullius |praenomen est; Marcus uero Tullius: hic nomen. similiter et in aliis loco |cognominis aliorum agnomina uel contra, ut Cicero, qui primus ab |habitu faciei nominatus est, agnomen hoc habuit, familiae uero eius |cognomen fuit. similiter Caesar, Scipio. |hoc autem interest inter proprium et appellatiuum, quod appellatiuum |naturaliter commune est multorum, quos eadem substantia siue qualitas uel |quantitas generalis specialisue iungit: generalis, ut animal, corpus, |uirtus; specialis, ut homo, lapis, grammaticus, albus, niger, |grandis, breuis. |haec enim quoque, quae a qualitate uel quantitate sumuntur speciali, |id est adiectiua, naturaliter communia sunt multorum: adiectiua autem ideo |uocantur, quod aliis appellatiuis, quae substantiam significant, uel etiam |propriis adici solent ad manifestandam eorum qualitatem uel quantitatem, |quae augeri uel minui sine substantiae consumptione possunt, ut bonum |animal, magnus homo, sapiens grammaticus, magnus Homerus. |proprium uero naturaliter uniuscuiusque priuatam substantiam et |qualitatem significat et in rebus est indiuiduis, quas philosophi atomos |0059| uocant, ut Plato, Socrates. itaque caret communione naturali. cum |igitur euenit, ut multi eodem nomine proprio nuncupentur, fortuitu et sola |uoce, non etiam intellectu communis alicuius substantiae uel qualitatis hoc |fieri solet. et in proprio quidem etiam appellatiua intellegi possunt, ut, si |dicam Virgilius, intellegitur homo et poeta, in appellatiuis autem propria |non intelleguntur, ut homo, uir, nisi per excellentiam loco proprii |in quibusdam personis accipiantur, ut poeta pro Virgilius et urbs |pro Roma. |appellatiuorum multae sunt species, quarum quaedam communes |inueniuntur cum propriis, siue sint primae positionis siue deriuatiua. sunt enim |quaedam corporalia in appellatiuis, ut homo, sunt etiam in propriis, ut |Terentius, alia incorporalia in appellatiuis, ut uirtus, in propriis, ut |Pudicitia. homonyma quoque tam in propriis quam in appellatiuis |inueniuntur, ut Pyrrhus filius Achillis et Pyrrhus rex Epirotarum, nepos |filius filii et nepos luxuriosus. inueniuntur tamen quaedam homonyma |eadem propria et appellatiua, ut Magnus Pompeius et magnus ciuis. |synonyma quoque tam appellatiua quam propria inueniuntur. sicut enim |ensis, gladius, mucro unum atque idem significant, sic Publius, |Cornelius, Scipio, Africanus unum atque idem significant. |aliae fere omnes species in nominibus inueniuntur appellatiuis. sunt |autem hae: adiectiuum, ad aliquid dictum, quasi ad aliquid dictum, gentile, |patrium, interrogatiuum, infinitum, relatiuum uel demonstratiuum uel |similitudinis, collectiuum, diuiduum, facticium, generale, speciale, ordinale, |numerale, absolutum, temporale, locale. hae species communes sunt et |0060| principalium [id est primae positionis] nominum et deriuatiuorum. propriae |autem deriuatiuorum sunt hae: patronymicum, possessiuum, comparatiuum, |superlatiuum, diminutiuum, denominatiuum, in quo intellegimus cum multis |aliis etiam comprehensiuum (de quibus in loco dicemus), uerbale, |participiale, aduerbiale. |adiectiuum est, quod adicitur propriis uel appellatiuis et significat |laudem uel uituperationem uel medium uel accidens unicuique: laudem, ut |iustus; uituperationem, ut iniustus; medium, ut magnus (dicimus |enim magnus imperator laudantes et magnus latro uel fur |uituperantes); accidens uero, id est suum uniuscuiusque, ut niger coruus et |altum mare. inueniuntur tamen etiam in propriis quaedam huiuscemodi, |ut Gradiuus Mars et Ennosigaeus Neptunus et Quirinus Romulus. |sed haec, quia propriorum loco accipiuntur, comparari non possunt, quod |est proprium adiectiuorum, nec egent adiectione aliorum nominum, |quomodo communia adiectiua. sumuntur autem haec a qualitate uel |quantitate animi uel corporis uel extrinsecus accidentium: animi, ut prudens, |magnanimus; corporis, ut albus, longus; extrinsecus accidentium, ut |diues, felix. |ad aliquid dictum est, quod sine intellectu illius, ad quod dictum est, |proferri non potest, ut filius, seruus; nam dicendo filium etiam patrem |et dicendo seruum dominum quoque intellego. quod si intereat, interimit |una illud, quod ab eo intellegitur. |quasi ad aliquid dictum est, quod, quamuis habeat aliquid contrarium |et quasi semper adhaerens, tamen non ipso nomine significat etiam illud: |neque enim ex illo nominationem accipit, ut dies, nox, dextra, |sinistra: nam quamuis intereat, non interimit secum etiam illud, quod ei |adhaerere intellegitur. |(de homonymo superius docuimus, quod tam in propriis quam in |appellatiuis inuenitur. synonyma sunt, quae, sicut diximus, diuersis |nominibus idem significant, ut ensis, gladius, mucro. in propriis quoque |0061| hanc uim habent dionyma uel trionyma uel tetraonyma, ut P(ublius) Cornelius |Scipio Africanus, sicut docuimus). |gentile est, quod gentem significat, ut Graecus, Latinus. |patrium est, quod a patria sumitur, ut Atheniensis, Romanus. |interrogatiuum est, quod cum interrogatione profertur, ut quis, |qualis, quantus, quot, quotus, cum suos seruant accentus. |infinitum est interrogatiuorum contrarium, ut quis, qualis, |quantus, quot, quotus, cum in lectione graui accentu pronuntiantur. |possunt tamen haec eadem et relatiua esse et similitudinis, sicut etiam |talis, tantus, tot: haec tamen etiam redditiua dicuntur. et |animaduertendum, quod huiuscemodi nomina uel substantiae sunt infinitae atque |communis, ut quis, qui; uel qualitatis, ut qualis, talis; uel |quantitatis, ut quantus, tantus; uel numeri, ut quot, tot. ex quo |ostenditur, melius ea doctissimos artium scriptores Graecos inter nomina |posuisse, quamuis uetustiores apud ipsos quoque pronomina uel articulos ea |putauerunt, quos grammatici Latinorum similiter sunt secuti. sed |incongruum uidetur, cum illi antiquorum non recusauerint Graecorum etiam |errores imitari, nos Apollonii et Herodiani, qui omnes antiquorum |errores grammaticorum purgauerunt, uestigia linquere et non inter nomina |haec potius ponere. de quibus in pronomine latius tractabitur. |collectiuum est, quod singulari numero multitudinem significat, ut |populus, plebs. |diuiduum est, quod a duobus uel amplioribus ad singulos habet |relationem uel plures in numeros pares distributos, ut uterque, alteruter, |quisque, singuli, bini, terni, centeni. |facticium est, quod a proprietate sonorum per imitationem factum est, |ut tintinnabulum, turtur. |generale est, quod in diuersas species potest diuidi, ut animal, arbor. |0062| speciale est, quod a genere diuiditur, ut homo, equus, uitis, |laurus. |ordinale est, quod ordinem significat, ut primus, secundus, tertius. |numerale est, quod numerum demonstrat, ut unus, duo, tres. |absolutum est, quod per se intellegitur et non eget alterius coniunctione |nominis, ut deus, ratio. |temporale est, quod tempus ostendit, ut mensis, annus. |locale est, quod locum significat, ut propinquus, longinquus, |proximus, medioximus. Plautus in cistellaria:|«at ita me di deaeque superi † inferi et medioximi». |hae, ut diximus, species omnes fere communes sunt tam |principalium quam deriuatiuorum. seorsum autem deriuatiua species habent, quas |memorauimus, de quibus singulis hinc tractabimus. | de patronymicis |patronymicum est, quod a propriis tantummodo deriuatur patrum |nominibus secundum formam Graecam, quod significat cum genetiuo |primitiui filius uel nepos [Aeacides, Aeaci filius uel nepos]. et hac forma |poetae maxime solent uti, pro qua Romani cognominibus familiarum utuntur, |ut Cornelii, Marcelli; omnes enim ab illo, qui primus Cornelius et qui |Marcellus nominatus est, hoc nomen habuerunt, quicumque eiusdem |familiae sunt, sicut omnes minores Thesei Thesidas Graeci appellant, quos |solent poetae quoque nostri imitari, unde Virgilius secundum Graecam |formam Scipiadas dixit. nec non etiam possessiua loco patronymicorum |0063| inuenimus apud Latinos usurpata, ut Aemilianus Scipio pro Aemilii filius et |Octauianus Caesar. inueniuntur quaedam nomina formae |patronymicorum significatione denominatiua, ut Euripides non Euripi filius, sed ab |Euripo sic nominatus (similiter Thucydides). sunt autem alia, quae cum |sint in aliis patronymica, in aliis accipiuntur propria, ut Timarchides |Timarchi filius et Timarchides proprium. et in omnibus fere speciebus |nominum inuenimus eiusdem formae etiam propria, quae tamen amittunt |appellatiuorum significationem, ut magnus adiectiuum et proprium, Iulianus |possessiuum et proprium, Heraclides patronymicum et proprium. sic in |aliis quoque speciebus inuenies. |scire autem debemus, abusiue etiam a matribus et regibus siue |conditoribus et a fratribus etiam patronymica solere formari, ut Latoides, | Λητοῦς, id est Latonae, filius Apollo, et Iliades, Iliae filius Romulus. |Ouidius in XIIII metamorphoseon:|«at corpora uicta sopore / |inuadunt portasque premunt, quas obice fultas / |clauserat Iliades». |similiter Coronides a matre, Aesculapius (sic idem Ouidius in XV | metamorphoseon: |0064| «unde Coroniden circumflua Thybridis alti / |insula Romuleae sacris deiecerat urbis») |et Maiades, Maiae filius Mercurius. ab auis quoque maternis: |Atlantiades, Mercurius, id est Atlantis natae filius. Ouidius in I | metamorphoseon: |«sedit Atlantiades et euntem multa loquendo / |detinuit sermone diem». |in eodem Inachides, Ionis filius Epaphus, quae filia fuit Inachi: |«non tulit Inachides matrique ait omnia demens». |a regibus siue conditoribus Thesidae, Cecropidae, id est |Athenienses; Aeneadae, Romulidae, id est Romani. Virgilius in II | georgicon: |«praemiaque ingentes pagos et compita circum / |Thesidae posuere». |idem in VI Aeneidos:|«tum pendere poenas / |Cecropidae iussi». |idem in VIII: |0065| «Aeneadae in ferrum pro libertate ruebant». |item in I: |«defessi Aeneadae, quae proxima litora, cursu». |idem in VIII: |«subitoque nouum consurgere bellum / |Romulidis Tatioque seni». |a fratribus Phaethontides, unde femininum Phaethontis. |Virgilius in bucolico:|«tum Phaethontiadas musco circumdat amarae / |corticis»; |Phaethontiadas tamen dixit pro Phaethontidas poetica licentia. |sunt igitur patronymicorum formae apud Graecos tres: in des, quae |dicitur communis apud illos, quod in omni sermone possunt hac uti, qua |sola Romanorum quoque poetae utuntur. nam aliis duabus non utuntur, id |est in ων terminata, quae est propria Iadis linguae (Πηλείων pro | Πηλείδης), et in αδιος, quae est Aeolica, ut Hyrradios, Hyrrae filius, |Pittacus. de hac igitur forma dicendum est, qua utuntur nostri. |si nominatiuus Graecus in ας uel in ης uel ιος desinat, |genetiuus uero in ου diphthongum, a paenultima breuis ante des |inuenitur in patronymico, ut Pelias Peliădes, Aeneas Aeneădes, Menoetios |0066| Menoetiădes; nam Aenides magis contra regulam auctoritate poetica |posuit Virgilius, e et a correptas in i productam conuertens uel quasi ab |Aeneus Aenīdes, sicut a Peleus Pelīdes, proferens in nono: |«sit satis, Aenide, telis inpune Numanum / |oppetiisse tuis». |in es uero desinentibus, quorum genetiuus Graecus in ου desinit, tam |in ades quam in ides inueniuntur apud auctores (Hippotes Hippotades, |Butes Butades, Corynetes Corynetides), sed rationabilius in ades. |Anchises ergo Anchisades uel Anchisides debuit facere, fecit autem |Anchisiades, quasi ab Anchisios nominatiuo, quomodo Laertios Laertiades. |numquam enim patronymicum superat primitiui sui genetiuum nisi una syllaba. |alia uero omnia in ου apud Graecos terminantia genetiuum uel in | ος uel in ους diphthongum uel ως mutant eas in ides et faciunt |patronymicum, ut Πρίαμος Πριάμου Priamides, Νέστωρ Νέστορος |Nestorides, Πλεισθένης Πλεισθένους Plisthenides, Πηλεὺς Πηλέως Peleïdes; |et per synaeresin e et i in ei diphthongum proferunt paenultimam, nos |autem pro ea i longam ponimus, ut Virgilius in V: |«Pelīdae tunc ego forti / |congressi Aenean». |Ouidius in I metamorphoseon: |0067| «inde Promethīdes placidis Epimethida dictis». |inueniuntur tamen poetae in quibusdam addentes quasdam literas uel |adimentes: addentes, ut Peliades pro Pelides et Chalcodontiades pro |Chalcodontides, Atlantiades pro Atlantides (Ouidius in I | metamorphoseon:|«sedit Atlantiades»); |adimentes, ut Deucalides pro Deucalionides et Scipiades pro |Scipionides et, ut supra diximus, Aenides pro Aeneades. excipiuntur |tamen haec, quae contra regulam paenultimas uocales producunt: |Aeclīdes, Demādes per synaeresin pro Demeades, Codrīdes, |Lycoorgīdes, Lagīdes, Belīdes, Euerīdes etiam et Lycomedīdes, apud |Graecos contra regulam paenultimam diphthongum habent, pro qua nos i |longam ponimus. |feminina uero patronymica uel in is uel in as desinunt uel in ne |productam. fiunt autem a masculinis subtracta de in is uel in as |desinentia, ut Priamides Priamis, Dardanides Dardanis, Peliades |Pelias. igitur Aeneades quoque secundum analogiam Aeneas debet |facere, non Aeneis. ergo quomodo auctoritas est, quod dixit Aenides |pro Aeneades, sic auctoritate usus est Virgilius in tituli scriptione, quo | Aeneis inscripsit; quem Statius quoque secutus in fine Thebaidos |ponit: |«uiue precor nec tu diuinam Aeneida tempta». |0068| notandum tamen, quod, si masculina i longam habuerint ante des per |synaeresin, apud nos in eis diuisas tamen faciunt feminina, ut Pelides |pro Peleides Peleïs, Thesides pro Theseides Theseïs: sic ergo |Aenides pro Aeneides Aeneïs. |in ne autem desinentia, quae sunt Iadis linguae, patronymica eiusdem |generis i longam habent paenultimam, si principale non habuerit eandem i |uocalem, ut Adrestos Adrestīne, Nereus Nerīne. si autem principale |habuerit i, o producta ante ne inuenitur, ut Acrisios Acrisiōne, ex quo |possessiuum posuit Virgilius: |«Acrisioneis Danae fundasse colonis», |ab Acrisione, id est Danae. et sciendum, quod inueniuntur multa eiusdem |formae gentilia, ut Haemonis, Thessalis, Colchis, Argolis, Cyclas, |Ias, Troas, alia uero propria, ut Bacchis, Doris, Pythias. | de possessiuis |possessiuum est, quod cum genetiuo principalis significat aliquid ex |his quae possidentur, ut «Euandrius ensis» pro Euandri ensis et |«regius / honos» pro regis honor. hoc autem interest inter possessiua et |patronymica, quod patronymica filios uel nepotes significant, possessiua autem |non solum filios, sed omnia, quae possunt esse in possessione; et quod |patronymica a propriis tantummodo deriuantur, possessiua autem etiam ab |appellatiuis; et quod patronymica a masculino descendunt plerumque |genere, rarissime autem a feminino nec proprie, quando a matribus fiunt, ut |supra ostendimus, possessiua autem ab omnibus nascuntur generibus; et |quod patronymica ad homines pertinent uel ad deos, possessiua uero ad |0069| omnes res. fiunt igitur possessiua uel a nominibus, ut Caesar |Caesareus, uel a uerbis, ut opto optatiuus, uel ab aduerbiis, ut extra |extraneus, et uel mobilia sunt, ut Martius Martia Martium, uel fixa, ut |sacrarium, donarium, armarium. |possessiua autem dicimus non solum possessionem significantia, sed |etiam quae formam habent possessiuorum. sunt enim quaedam gentilia |similem possessiuis habentia formam, ut Romanus ciuis et Romanus |ager, quaedam autem et propria eadem et gentilia et possessiua, ut |Latinus filius Fauni et Latinus ciuis et Latinus ager; alia tantummodo |propria formae possessiuae, ut Quintilianus, Iulianus; alia loco |patronymicorum posita, quod supra quoque diximus, ut Aemilianus Scipio et |Octauianus Caesar. ex eadem forma agnomina quoque multa inuenies, |ut Africanus, Persicus, Gaetulicus, Creticus. alia autem sunt |eiusdem deriuationis, quae ex materia principalium constare significantur, ut |ferreus, ferro factus, similiter aureus, argenteus, marmoreus; alia |ex morbis, ut cardiacus; alia a professionibus, ut mechanicus, |grammaticus; alia a disciplinis, ut Aristotelicus, Socraticus, rhetoricus; alia, |quae primitiuorum similem possunt habere significationem, ut Thracius |pro Thrax. |sunt igitur formae possessiuorum, quas a Graecis accepimus, hae: |in cos, quam mutamus in cus, antecedentibus a breui uel i uel y, |ut Bebriăcus, Cypriăcus, Italicus, Asiaticus, Libycus, quod solum y |ante cus habens inuenitur [quod a principali accepit]. et sciendum, quod |ea [id est in cus desinentia], si a primitiuis habeant c, pares habent |illis syllabas, ut Ithace Ithacus. alia uero omnia a uel i ante cus |habentia, siue sint a nominatiuo seu a genetiuo deriuata, una syllaba uincunt ea, |ex quibus deriuantur, et si primitiua illa habuerint i paenultimam, haec |0070| assumunt a, si o habuerint, tunc haec i habent ante cus. et sciendum, |quod non solum a primitiuis, sed etiam a deriuatiuis deriuantur |huiuscemodi possessiua nomina, ut Troos Troicus, grammatos grammaticus, |rhetoros rhetoricus, Persis Persicus, Asiatis Asiaticus, Creta |Creticus, Afri Africus, Italus Italicus (nam Italia Italicus debuit |facere), Cyprius Cypriacus (nam Cyprus Cypricus facit), Ilium |Iliacus, cardia cardiacus, mulio mulionicus. Cicero pro Sestio:|«mulionicam paenulam». |in us quoque puram desinunt possessiua tam Graeca quam Latina |antecedente e correpta et producta, i correpta, o producta, ae uel oe |diphthongo: e breui, ut Caesarĕus, Romulĕus, ferrĕus, aurĕus, |argentĕus, uitrĕus, lignĕus, marmorĕus, ilignĕus (tamen et ilicĕus |dicitur: Terentius in adelphis:|«lectulos † iligneis pedibus». |Statius in sexto Thebaidos:|«ornique iliceaeque trabes metuendaque suco / |taxus»). |marmorĕus et fere omnia ad materiem pertinentia e breuem ante us |habent: plumbĕus, stagnĕus (inueniuntur enim pauca sine e, ut |quernus, colurnus, abiegnus, oleaginus, faginus); e uero longam: |spondēus, Phoebēus; i breuem: Martĭus, Ariusĭus; o: herous, |Eous; ae: Sabaeus, Cretaeus, Ptolemaeus (haec autem ae |diphthongum habent paenultimam, quae a femininis in e longam apud Graecos |desinentibus uel quae a uerbis Graecis deriuantur circumflexis, ut Cretē |Cretaeus, Ὕλη Hylaeus, Dionē Dionaeus, πτολεμῶ Ptolemaeus, τιμῶ |0071| Timaeus); oe antecedente, ut Euboea, euroea. et quia apud Graecos |in multis ei diphthongus ante os inuenitur, scire debemus, quod |solent Latini eam modo in e longam conuertere, ut Πυθαγόρειος |Pythagorēus, σπονδεῖος spondēus, Ἀλφειός Alphēus: nam possessiuum quoque |similiter ut primitiuum proferri Virgilius ostendit, qui protulit: |«Alphēa ab origine Pisae». |hoc autem facere solent Latini [id est ei in e longam conuertere in |paenultima syllaba] us pura sequente uel a uel um, ut Ἀχίλλειος [possessiuum |Graecum] Achillēus, Δηϊόπεια Deiopēa, γυναικεῖον gynaecēum. hanc |autem mutationem ei diphthongi in e longam faciunt more Ionio uel Attico |(illi enim ᾔδην pro ᾔδειν dicunt et μῆον pro μεῖον et πλῆον pro | πλεῖον) uel ideo, quia i paenultimam puram non producunt Romani |nisi in fīo uerbo et in genetiuis in īus desinentibus et in disyllabis |Graecis, quae apud illos quoque paenultimam longam habent, et in paucis |aliis, in quibus auctores pro e paenultima longa i longam posuerunt, ut |Phthīus Phthīa, dīus dīa et Chīus, Arīus, Lycīus, Sperchīus. |Virgilius in XI: |«Italides, quas ipsa decus sibi dīa Camilla». |0072| idem in georgicon II: |«Sperchīusque, et uirginibus bacchata Lacaenis». |Horatius in II sermonum:|«Caecuba uina ferens, Alcon Chīum maris expers». |nam primitiuum Chius corripitur (Lucanus in VIII: |«quas † sasine cautes, et quas Chĭus asperat undas»). |Lycius apud Statium in X producta paenultima inuenitur: |«at patrias si quando domus optataque, Paean, / |templa, Lycīe, dabis, tot ditia dona sacratis / |postibus et totidem uoti memor exige tauros». |sed etiam Lyrcīus, quod in quibusdam Lyrceus reperitur codicibus |scriptum, Statius in IIII: |«aret Lerna nocens, aret Lyrcīus et ingens / |Inachus». |sed et Argia et Argian et Langia idem secundum Graecos producta |paenultima i profert in II Thebaidos:|«nec mirum, nam tu infaustos donante marito / |ornatus Argīa geris». |in eodem: |«egregiam Argīan, nec formae laude secundam / |Deipylen». |idem in IIII: |«una tamen tacitas, sed iussu numinis, undas, / |haec quoque secreta nutrit Langīa sub umbra». |Lucanus in III: |«substringens, Arimaspe, comas, hinc fortis Arīus». |0073| inueniuntur tamen auctores frequenter in nominibus urbium in eia |desinentium apud Graecos uaria proferentes: Alexandrīa et Alexandrēa [Nicia |et Nicea], Antiochīa et Antiochēa. Cicero pro Deiotaro:|«sperauit credo difficiles tibi Alexandriae fore exitus». tamen et |Alexandrea dicitur. Horatius in IIII carminum:|«nam tibi quo die / |portus Alexandrea supplex / |et uacuam patefecit aulam» |[in eodem: «Niceam Ephesumque mittebat»]. |est autem quando abiectione i e correptam ponunt ante us, ut |Hectorĕus, Agenorĕus, in quo similiter Ionas sequuntur: illi enim quoque |abiciunt i in huiuscemodi nominibus, si non genetiuus primitiui par sit |nominatiuo possessiui, quare Ἀχίλλειος dicunt, ne, si Ἀχίλλεος dicant, |putetur primitiui genetiuus. quos sequentes in hoc etiam pro ei diphthongo |e longam ponimus Achillēus dicentes, unde Virgilius in III: |«stirpis Achillēae fastus», |quamuis reperiatur etiam e correpta in huiuscemodi deriuatiuis, ut |Virgilius in I: |«nate patris summi, qui tela Typhoĕa temnis». |sed dicitur et Typhoeus et Typhos et Typhon. Lucanus in V: |«conditus Inarimes aeterna mole Typhoeus». |0074| idem in VI: |«antraque letiferi rabiem Typhonis anhelant». |inueniuntur tamen quaedam huiuscemodi, in quibus ei diphthongus in i |longam conuertitur sequente u loco digamma Aeolici, ut Ἀργεῖος Argiuus |(dicitur tamen et Argeus. Horatius carminum libro II: |«Tibur Argeo positum colono»), |quod in Latinis quoque deriuationibus inuenitur [id est i paenultima longa |ante u consonantem], ut nominatiuus, genetiuus, datiuus, |accusatiuus, indicatiuus, imperatiuus, optatiuus, quorum alia a nominibus, |alia a uerbis deriuantur. non solum autem in nominibus Latinis paenultima |i pura ante us uel a uel um non potest produci, sed etiam in |uerbis praeteriti perfecti temporis et plusquamperfecti corripitur i siue |paenultima siue antepaenultima, nisi secuta fuerit u loco consonantis, ut audĭi |audĭisti audĭit audĭimus audĭistis audĭerunt, audĭeram audĭeras audĭerat, |audĭisse: ubique corripitur i; sin autem assumat u loco consonantis, ubique |producitur, ut audīui audīuisti audīuit audīuimus audīuistis audīuerunt, |audīueram audīueras audīuerat, audīuisse. inuenitur tamen etiam ai |diphthongus conuersa in i longam, interposita similiter u pro consonante, ut |Achīuus pro Ἀχαιός, cum contra soleant Doris ei in ai |diphthongum conuertere, ut «αἴ κέ ποθι Ζεύς» pro εἴ κε, et pro εἴθε. |et eas quidem formas supra dictas a Graecis accepimus, in Latino autem |sermone non solum his utimur, sed etiam propriis quibusdam Latinorum |in us uel in a uel in um puram antecedente ri, ut Catilinarius, |hereditarius, legatarius, gladiatorius, uxorius, stlattaria, |0075| ptisanarium et, quod iam supra diximus, sciendum, quod, quamuis forma sit |possessiua haec, quae in rius desinit, tamen diuersae significationis |nomina in hac quoque inueniuntur: alia ab officiis, ut tabellarius, |mercennarius, cerarius, sagittarius, tabernarius, ostiarius, argentarius, |aerarius; alia a dignitatibus, ut praefectorius, quaestorius, praetorius, |censorius, quae tamen etiam possessiuam habent significationem; alia ab |aliis rebus, in quibus sunt uel de quibus uel quas habent: in quibus sunt, |ut collarium, quod in collo est, plantarium, quod in planta est, |mensarium, quod in mensa, motoria, quae in motu, palmarium, quod in |palma est, hoc est in laude; de quibus sunt, ut frumentaria est lex de |frumento et agraria de agris et nummaria lex de nummis; ex his |autem, quas continent, ut uinaria cella, quae habet uinum, et |armamentarium, in quo arma posita sunt, sic uiolarium, auiarium, rosarium, |uiridiarium. |in nus quoque terminantium formae et significationes diuersae |inueniuntur, quibus Latini frequenter utuntur in significatione possessiua, ut |Pompeianus, Caesarianus, Sullanus. inuenitur autem in quibusdam a |longa ante nus, ut Romānus, Hispānus, Campānus, Stheniānus; |in aliis e longa, ut terrēnus, egēnus, aliēnus, Auiēnus, |Rubrēnus, Aniēnus, unde Virgilius: |«Aniena fluenta»; |in aliis i longa: Camerīnus, Perusīnus, Regīnus, uicīnus, |masculīnus, feminīnus. inuenitur tamen etiam breuis i g antecedente in his, |quae ab arboribus deriuantur, ut oleagĭnus, fagĭnus, et in his, quae ab |aduerbiis nascuntur temporalibus, cras crastĭnus, horno hornotĭnus, diu |diutĭnus. u quoque longa ante nus, ut tribūnus. r etiam et l |0076| inueniuntur ante nus, ut diurnus, nocturnus, hesternus, externus, |hibernus, colurnus, quernus, ficulnus, populnus. Plautus in casina: |«sed manedum, num ista aut populna sors aut |abiegna est tua?». |et quia diximus, diuersas in his esse significationes, commodum est |eorum exempla proponere. alia sunt possessiua, ut Caesarianus miles, |Pompeiana domus, Tullianum mancipium; alia et patriam significant et |possessionem, ut Romanus ciuis et Romanus ager. potest tamen et |hoc et paene omnes huiuscemodi formae nominum propriorum quoque habere |significationes. Campanus similiter et Hispanus et Alexandrinus et |Placentinus et Nolanus et similia non solum patriam, sed etiam |possessionem significant. sunt tamen multa supra dictae speciei, quae etiam |agnomina inueniuntur, ut Camerinus, Numantinus, Coriolanus; alia |propria eiusdem formae nomina uel etiam agnomina, ut Adrianus, |Messalinus, Siluanus, Claudianus, Coruinus, Probinus, Rufinus, |Aemilianus; alia a locis, ut rusticanus, urbanus, oppidanus, |Capitolinus, Palatinus, Aesquilinus, Gallicanus, uicinus, externus; alia |a temporibus, ut matutinus a Matuta, quae significat Auroram uel, ut |quidam, Λευκοθέαν, hesternus, diurnus, nocturnus, meridianus, |uespertinus, antelucanus, ueteranus, diuturnus, aeternus; uel a |dignitatibus siue officiis, ut tribunus, antesignanus; uel a generibus, ut |masculinus, femininus; alia a mutis animalibus, ut taurinus, |porcinus, ceruinus, anserinus; alia a materia, ex qua constant, ut |humanus, terrenus; alia a fortuna, ut libertinus, egenus; alia a numeris |semper pluralia, ut bini, terni, deni [sic ab omnibus numeris], |quamuis poetica auctoritate etiam singularia inueniuntur. Lucanus in VIII: |«Syrtibus hinc Libycis tuta est Aegyptus, at inde / |gurgite septeno rapidus mare submouet amnis». |0077| Virgilius in X: |«it grauis Aulestes centenaque arbore fluctum / |uerberat adsurgens, spumant uada marmore uerso». |et sciendum, quod alia eorum a nominibus fiunt, a Roma Romanus, a |Caesare Caesarianus; alia a uerbis, ut ab egeo egenus; alia ab |aduerbiis, ut infra infernus, supra supernus, hodie hodiernus. |conemur igitur, sicuti possumus, exponere rationem paenultimarum |in supra dictis deriuationum formis literarum. |in a desinentia antecedente aliqua consonante seu uocali producta |eadem a et accepta nus faciunt deriuatiuum supra dictae formae, nisi sint |mutorum animalium, ut Sulla Sullānus, Perpenna Perpennānus, Roma |Romānus, silua Siluānus, Nola Nolānus, Suessula Suessulānus, Adria |Adriānus, Compsa Compsānus. excipiuntur Iugurthinus, Messalinus, |terrenus, quae quamuis a nominibus in a desinentibus consonante |antecedente deriuantur, non seruauerunt tamen a [de mustelino et aquilino |paulo post tractabitur]. a pluralibus quoque in ae diphthongum |desinentibus uel in a deriuata similiter a habent ante nus [uel na uel num], |ut Acerrae Acerranus, Thebae Thebanus, Cumae Cumanus, Formiae |Formianus, signa antesignanus, membra membrana (quod est |femininum). possunt tamen haec et a singularibus esse ἀπὸ τοῦ signum et |membrum, quod paulo post ostendetur. similiter a habent ante nus, |quae deriuantur a nominibus in ius terminantibus uel ab aduerbiis in ie |longam, ut Pompeius Pompeianus, Sthenius Sthenianus, Titius |Titianus, Tullius Tullianus, Fabius Fabianus, Iulius Iulianus, Virgilius |Virgilianus, Terentius Terentianus, Sallustius Sallustianus, cotidie |cotidianus, similiter a meridie meridianus; hodie tamen hodiernus |facit. similiter a habent ea, quae deriuantur a nominibus in cus uel in |0078| culus desinentibus, quae sunt ultra duas syllabas, ut rusticus |rusticanus, publicus publicanus, Saticulus Saticulanus, Tusculus |Tusculanus. excipitur a masculo, quod est diminutiuum maris, masculinus |factum: nam disyllaba in cus desinentia sine a sunt, ut mancus Mancinus, |lacus lacuna, porcus porcinus. in um quoque neutra consonante |antecedente in deriuatiuis a habent ante nus: oppidum oppidanus, |Paestum Paestanus, Spoletum Spoletanus, Toletum Toletanus, castellum |castellanus, Beneuentum Beneuentanus. similiter a habent paenultimam |pleraque uenientia a nominibus tertiae declinationis: Caesar Caesaris |Caesarianus, fons fontis fontanus, mons montis montanus, urbs urbis |urbanus, sol solis solanus (ex quo subsolanus: ex eo tamen est etiam |Solinus), Milo Milonis Milonianus, Piso Pisonis Pisonianus |(quamuis quidam et Pisoninus et Miloninus dici putauerunt. sed a propriis |deriuata plerumque i ante a habent: Iouis Iouianus, Caesaris |Caesarianus. possumus tamen dicere, quod a Caesarius et Milonius et |Pisonius et Iouius deriuata sint Caesarianus, Milonianus, Pisonianus, |Iouianus), lux lucis Lucanus (ex quo compositum fit antelucanus: ex |eodem tamen nascitur etiam Lucina), uetus ueteris ueteranus, limes limitis |limitanus, Ancon Anconis Anconitanus, Gades Gaditanus. ideo autem |diximus pleraque, quia a neutris in e desinentibus deriuata i habent |productam ante nus, ut mare marīnus, Praeneste Praenestīnus, Calathe |Calathīnus, Calacte Calactīnus, et ab aliis, quae pares habent tam in |nominatiuo quam in genetiuo syllabas, Hercules Herculis Herculīnus, |Verres Verris Verrīnus, collis collīnus, follis follīnus. er quoque |desinentia, si sint secundae declinationis, et us consonante antecedente |0079| eiusdem declinationis exceptis in cus supra duas syllabas uel in culus, |de quibus paulo ante docuimus, et in ium propria, si faciant deriuatiua |in nus terminantia, i longam habebunt paenultimam, ut auster |austrīnus, adulter adulterīnus, macer Macrīnus, libertus libertīnus, diuus |diuīnus, probus Probīnus, rufus Rufīnus, maximus Maximīnus, |Marcellus Marcellīnus, carus Carīnus, mancus Mancīnus, Regium |Regīnus [Venusium Venusīnus, Signium Signīnus, Perusium Perusīnus, |Opitergium Opitergīnus], Canusium Canusīnus. excipiuntur ab humo |humanus et mundo mundanus et priscus Priscianus, sed hoc magis a |Priscio uidetur esse deriuatum; nam quod a Taurominio Taurominitanus |dicimus, sequimur Graecos, qui Taurominites dicunt. gentilia enim apud |Graecos in της desinentia mutata es in a accipiunt nus, cum in |hanc formam ueniunt: Μητροπολίτης Metropolitanus, Νεαπολίτης |Neapotitanus. item i seruant omnia, quae a nominibus mutorum animalium, |cuiuscumque sint declinationis, deriuantur in hanc formam: aper aprinus, |caper caprinus, ceruus ceruinus, porcus porcinus, taurus taurinus, |ferus uel fera ferinus, canis caninus, lepus leporis leporinus, lupus |lupinus, formica formicinus (Plautus in Menaechmis:|«atque eccum incedit; moue formicinum gradum»), |hirundo hirundininus (idem in rudente: |0080| «ad hirundininum nidum uisa est simia, / |ascensionem ut faceret † adoririer»), |aquila aquilinus, mustela mustelinus, quamuis in a desinant, leo leonis |leoninus, ouinus quoque ab oue et suinus a sue. nam ouilla et |suilla diminutiua sunt. in nus enim desinentia uel in na uel in num |si faciunt diminutiua, abiecta n duas assumunt l: unus ullus, una ulla, |unum ullum, bonus bellus, bona bella, bonum bellum, geminus |gemellus, gemina gemella, geminum gemellum, uinum uillum, sic |ergo suina suilla, ouina ouilla. inueniuntur quaedam in tinus |paenultimam corripientia, sed quae a primitiuis non habent t, ut diu diutinus, |cras crastinus, horno hornotinus, prius uel priscus pristinus, nam |Costantinus et Clementinus a primitiuorum genetiuis habent t et |matutinus a Matuta, quae Aurora intellegitur; mediastinus autem a medio |stando uel tenendo componi uidetur (fiscĭna corripit paenultimam, |quomodo fuscĭna, cur ergo piscīna producit? quia hoc sine dubio |deriuatum est a pisce; fiscina autem a fisco, an fiscus a fiscina, an |neutrum a neutro, dubium est. nam nec fuscĭna a fusco nec pagĭna a |pago nec Mutĭna a muto nec Arimĭnum ab Arimo deriuata, cum sint |primitiua, paenultimam corripuerunt). sin autem in er desinentia tertiae |sint declinationis uel in ius facientia genetiuum, accepta nus ipse |nominatiuus facit deriuatiuum, ut pater paternus, mater maternus, frater |fraternus, uer uernus. acer quoque, de cuius declinatione dubitatur, |arbos, huius aceris, quod Solinus protulit in memorabilibus, |acernus facit, alter alternus, illa scilicet obseruata regula, quam superius |diximus in mutis animalibus; ideoque anser anserinus dicimus, passer |passerinus. ab aduerbiis quoque uenientia in ra desinentibus er habent |0081| ante nus, infra infernus, extra externus, supra supernus. ab aliis |quoque aduerbiis temporalibus inueniuntur quaedam r ante nus habentia, |ut noctu nocturnus, diu diurnus, heri alternitatis causa hesternus, |semper sempiternus. in teria etiam desinentia faciunt deriuatiuum |similiter: Fabrateria Fabraternus, Sabrateria Sabraternus; aetas quoque |aeternus. antiqui tamen aeuitas et aeuiternus dicebant ab aeuo, |unde Varro in Pseudaenea: «per / |aeuiternam hominum domum, / |tellurem propero gradum». |uetus praeterea ueternus facit, non solum ueteranus, sed diuersas |habent significationes. quercus etiam quernus, corylus colurnus, tacitus |taciturnus, mensis mensurnus: sic enim Cicero posuit pro menstruus |in primo rhetoricorum: «pars quaedam aeternitatis cum |alicuius annui, mensurni, diurni, nocturni † uespertini certa |significatione». ab hieme quoque uel imbre hibernus fit. in ia |desinentia n antecedente mutant ia in us, et huiuscemodi formae |faciunt deriuatiua, a primitiuis tamen habentia n, ut Hispania Hispanus, |Lauinia Lauinus, Hyrcania Hyrcanus, Mauretania Mauretanus, Campania |Campanus; Dardanus uero proprium est et primitiuum ideoque a |correptam habet: abusiue tamen poetae pro Dardanio ponunt Dardanum. |si uero ante ia aliam habuerint consonantem, i longam habent ab eis |deriuata ante nus: Luceria Lucerīnus, Nuceria Nucerīnus, Placentia |Placentīnus, Anagnia quoque quia g ante n habet, Anagnīnus: similiter |0082| Alexandria Alexandrīnus, Numantia Numantīnus, Aricia Aricīnus. quae |uero apud Graecos a nominibus urbium deriuata in της desinunt, ea apud |Latinos in tanus plerumque efferuntur, sicut supra diximus, ut | Νεαπολίτης Neapolitanus, Τριπολίτης Tripolitanus. similiter a Caralibus |Caralitanus, a Salapia Salapitanus, a Gadibus Gaditanus, a Taurominio |Taurominitanus, a Cephaloedio Cephaloeditanus, a Drepano |Drepanitanus. gnus quoque uel gna uel gnum terminantia longam habent |uocalem paenultimam, ut rēgnum, stāgnum, benīgnus, malīgnus, |abiēgnus, priuīgnus, Pelīgnus. |inueniuntur tamen auctoritate ueterum uel euphoniae causa et maxime |in propriis quaedam non seruantia supra dictas regulas, ut Ligus Liguris |Ligurinus, non Ligurianus, censor censoris Censorinus, non |Censorianus. |quamuis igitur, sicut ostendimus, diuersas habent significationes supra |dictae formae nomina, tamen, quia maxima pars eorum apud Latinos |possessiuorum habent demonstrationem, ideo haec quoque inter possessiuorum |species posuimus. et sciendum, quod etiam in is et er terminantium |deriuatiuorum multa inueniuntur significationis possessiuae apud nos, ut |ciuilis, hostilis, caelestis, lunaris, castrensis, equester, pedester, |paluster, quorum quia diuersae et uariae sunt formae et significationes, |postea eas cum reliquis speciebus denominatiuorum per ordinem |tractabimus. nunc de comparatiuo uideamus. |0083| liber tertius de comparatione |comparatiuum est, quod cum positiui intellectu uel cum aliquo |participe sensu positiui magis aduerbium significat: ut fortior, magis fortis, |sapientior, magis sapiens, ulterior, magis ultra quam ille qui ultra |est, interior, magis intra quam ille qui intus est. hae autem |comparationes, quae ad personas uel res participes positiui fiunt, nascuntur a |dictionibus carentibus casu, id est a uerbis, ut detero deteris deterior, et |ab aduerbiis siue praepositionibus, ut extra exterior, intra interior, ultra |ulterior, citra citerior, supra superior, infra inferior: nam |superus et inferus, quamuis uideantur eorum [id est superioris et |inferioris] esse positiua, tamen in usu superi pro caelestibus siue uiuis, |inferi autem pro manibus accipi solent. adeo autem non ad ipsa aduerbia, |sed ad personas uel res participes aduerbiorum huiuscemodi fiunt |comparationes, quod nascuntur ex his ipsis aduerbia comparatiua, quae cum |magis ipsum positiuum aduerbium significant, ut ulterius magis ultra, |citerius magis citra, exterius magis extra. sic et similia. |deriuantur igitur comparatiua a nominibus adiectiuis, quae sumuntur |ex accidentibus substantiae nominum. accidentia autem sunt, quae ex |qualitate uel quantitate animi uel corporis uel extrinsecus forte euenientium |trahuntur, quae possunt incrementa uel diminutiones accipere, per quae |comparatio nascitur, sine quibus substantia intellegi potest: ea uero nisi prior |illa intellegatur, esse non possunt. si enim dicam homo uel lapis, |substantiam demonstraui, cuius significatio nec augeri potest nec minui, |0084| sin aliquid accidens [homini uel lapidi] proferam, tunc habet locum |comparatio, ut homo prudens et prudentior, lapis niger et nigrior. |quamuis enim non sit prudens, potest homo intellegi, et lapis quamuis |non sit niger, intellegitur lapis. itaque adiectiua iure sunt appellata, quae |illis nominibus, quae substantiam demonstrant, adiciuntur, quamuis |antiqui etiam in quibusdam gentilibus comparatiuis usi sunt, ut Punus |Punior (Plautus in Poenulo: |«nullus me est hodie Punus Punior») |et superlatiuis etiam in pronominibus, ut idem Plautus in trinummo: |« † ergon ipsus est? :: ipsissimus :: / |† abhinc ab oculis?». |fiunt autem comparatiua a nominibus, uerbis, participiis, aduerbiis |siue praepositionibus. |a nominibus, ut clarus clarior, felix felicior. |a uerbis: detero deteris deterior, potior potiris, hic et haec |potior et hoc potius potioris (possumus tamen hoc etiam a nomine potis |accipere, quamuis significatio alia esse uideatur, unde Terentius in | Phormione: |«ubi tu dubites, quid sumas potissimum», |pro optimum). |a participiis: indulgens indulgentior, amans amantior. sed quando |comparantur participia, transeunt in nominum significationem. |0085| ab aduerbiis siue praepositionibus, ut extra exterior. et sciendum, |quod localia sunt haec aduerbia siue praepositiones, ex quibus comparatiua |nascuntur nomina et paene haec: extra exterior, intra interior, ultra |ulterior, citra citerior (uetustissimi tamen citer protulisse |inueniuntur. Cato de agna pascenda: «citer ager alligatus ad sacra erit». |citimus quoque dicebant teste Capro. exter quoque inuenitur, ut |Statius in XI Thebaidos: |«sed quid apud tales, quis nec sua pignora curae, / |exter honos?». |ex quo Virgilius in IIII: |«et nos fas extera quaerere regna»), |supra superior, infra inferior, post posterior, prope propior, ante |anterior, penitus penitior. Apuleius in I Hermagorae: «uisus |est et adulescens honesta forma quasi ad nuptias exornatus |trahere se in penitiorem partem domus». |fit autem comparatio uel ad unum uel ad plures tam sui generis quam |alieni, quamuis Graeci honoris causa suae gentis quam ratione ueritatis |dicunt, non posse ad multos sui generis fieri comparationem. alii autem |dicunt, hanc esse rationem, propter quam non utuntur tali comparatione, |0086| quod, cum ad plures sui generis fit comparatio, superlatiuo possumus uti, |ut fortissimus Graiorum Achilles. sed superlatiuus multo alios excellere |significat, comparatiuus uero potest et paruo superantem demonstrare, unde |etiam diminutionem apud nos iure accipit: maiusculus, minusculus, |tardiusculus. quid autem, quod accidit inter tres uel quattuor uel plures, |non tamen ad totum genus fieri comparationem et necesse est uti plurali |suorum? ut si dicam fortissimi fuerunt Graecorum Aiax, Diomedes, Agamemno, |Vlixes, omnibus tamen his fortior fuit Achilles. Virgilius in I: |«Pygmalion scelere ante alios immanior omnes», |ad omnes sceleratos conferens Pygmalionem comparatiuo est usus. |Statius in VIII: |«et melior sis, quaeso, deis» |Amphiaraus dicit ad Plutonem. |sunt igitur quae comparari possunt nomina uel secundae uel tertiae |declinationis. et si sint secundae, mobilia sunt, id est, in a faciunt |feminina et in um neutra et uel in er uel in us desinunt et assumentia genetiuo |or faciunt comparatiua, correpta tamen paenultima i, ut tener [teneri] |tenerĭor, niger [nigri] nigrĭor, clarus [clari] clarĭor, doctus [docti] |doctĭor (notandum est, quod sinisterior [quasi] a genetiuo sinisteri |uidetur esse factum, cum in usu sinistri ubique reperiatur). |inueniuntur quaedam, quae quamuis sint accidentia [id est adiectiua] |et eorum significatio exigat, ut faciant comparatiua, tamen non habentur |in usu frequenti. sunt autem ea plerumque, quae uocales ante us habent, |ut pius, arduus, egregius, dubius, strenuus, quamuis Plautus |ex eo comparatiuum protulit strenuior in Epidico: |0087| «nam strenuiori deterior si praedicat / |suas pugnas, de illius † illae fiunt sordidae». |et puto, hanc esse rationem, quod oportet comparatiuum una syllaba |uincere genetiuum positiui, nisi sint anomala, ut teneri tenerior, docti doctior. |si ergo haec, quae ante us uocalem habent, assumant genetiuo or, |necesse est inter duas uocales positam i transire in uim consonantis, quod in |Latinis dictionibus semper fere patitur, cum inter duas uocales inuenitur |uim suam seruantes. hoc autem [ideo] dixi, quod u post q uel [post] g |posita saepe ante i hoc non facit, quippe amittens uim suam, ut nequior, |pinguior, quod nisi fiat, contingit, si in consonantem transeat i, pares |esse syllabas genetiuo positiui cum nominatiuo comparatiui uel hiatum |intolerabilem fieri tribus uocalibus per tres syllabas continue positis nulla |consonante media, si dicamus piior, arduior. quod ne fiat, non sunt usi |eorum comparatiuis. plerique assumunt igitur magis aduerbium et usum |comparatiui complent, ut magis pius hic quam ille; uetustissimi |tamen comparatiuis etiam huiuscemodi sunt [est quando] usi. Cato [dixit]: |«quod iter longius arduiusque erat a curia». idem ad | populum de triumpho: «asperrimo atque arduissimo aditu». |Pacuuius in Medo: |«mulier egregiissima / |forma». |Iuuenalis in IIII: |0088| «egregius caenat meliusque miserrimus horum», |pro egregiius. M(arcus) Cato in oratione, ne quis iterum consul fiat: |«imperator laudem capit, exercitum meliorem, industriiorem |facit». G(aius) Gracchus contra Q(uintum) Aelium Tuberonem: «utrum |inimicorum meorum factio an magis sollicitudo te impulit, ut in me |industriior sis quam in te?». idem Cato de Ptolemaeo minore de | Thermi quaestione: «quantoque suam uitam superiorem atque |ampliorem atque antiquiorem animum inducent esse quam |innoxiiorem». idem Cato de Macedonia liberanda: «idque |perpetuius atque firmius repsit». idem in Thermum: «sed a |benefactis, ab optimis artibus fugit maxima fugella perpetuissimo |curriculo». Lucilius in XVI ad Fundium: |«Fundi delectat uirtus te, uilicus paulo / |strenuior si euaserit». |sunt autem et alia in us terminantia, ex quibus comparatiua supra |dictam regulam non seruant et dicuntur inaequalia. quorum quaedam |0089| habent i breuem uocalem ante or, sicut alia quaedam i loco consonantis, |quaedam uero consonantem, ut bonus melior, iuuenis iunior pro iuuenior, |magnus maior, malus peior, paruus minor. plus quoque uidetur |comparatiuum esse multi, sed singularis nominatiuus non inuenitur nisi |neutri generis, pluralis uero etiam communis, ut hi et hae plures et |haec plura. antiqui tamen etiam pluria dicebant, unde Terentius in | Phormione «compluria». superlatiuus tamen ab hoc ipso omnium |generum inuenitur, plurimus plurima plurimum. |quae uero tertiae declinationis nomina faciunt comparatiua, uel |communia sunt in is desinentia et faciunt neutra in e, uel in er sunt |masculina facientia in is feminina et in e neutra, uel in er, es, ns, rs, x, |communia uel trium generum, et assumunt or datiuo correpta i paenultima et |faciunt comparatiuum, ut hic et haec fortis et hoc forte, huic forti, hic |et haec fortior et hoc fortius; hic acer haec acris hoc acre, huic acri, |hic et haec acrior et hoc acrius; hic et haec et hoc pauper, huic |pauperi, pauperior et pauperius; locuples, locupleti, hic et haec |locupletior et hoc locupletius; hic et haec et hoc sapiens, huic |sapienti, hic et haec sapientior et hoc sapientius; hic et haec et hoc |iners, huic inerti, hic et haec inertior et hoc inertius; hic et haec |et hoc audax, huic audaci, hic et haec audacior et hoc audacius. |et sciendum, quod omnia in or desinentia comparatiua communis sunt |generis et mutantia or in us faciunt neutrum excepto uno, quod solum |cum sit a positiuo quantum ad suam uocem fixo, seruauit eius genus, hic |0090| senex, huic seni, hic senior, quamuis hoc quoque uetustissimi commune |accipientes hic et haec senex proferebant. Pompilius in |epigrammate, quod M(arcus) Varro in libris qui sunt de lingua Latina refert: |«tua amica senex». |inuenitur etiam nequam, quod est indeclinabile trium generum, tam |comparatiuum quam superlatiuum, ut nequam nequior nequissimus. |ab aduerbiis [uero] deriuata in ra desinentibus mutant ra in er et |accepta ior faciunt comparatiuum, ut extra exterior, intra interior, ultra |ulterior, citra citerior, infra inferior, supra superior. similiter in |erior faciunt post et ante posterior et anterior, prope uero |propior facit et detero deterior. a saepe aduerbio positiuum uel |comparatiuum nomen non legi, superlatiuum posuit Cato nepos de | actionibus ad populum, ne lex sua abrogetur: «facite uobis in |mentem ueniat, Quirites, ex aere alieno in hac ciuitate et in aliis |omnibus propter diem atque fenus saepissimam discordiam |fuisse». |prior et primus quaeritur an sit comparatiuus et superlatiuus: et |dicunt quidam, quod, cum ordinis sunt, differentiam numeri significant; |sicut enim alter de duobus et alius de multis dicitur, [sic] prior de |duobus [et] primus de multis dici solet. inuenitur tamen saepe prior |pro melior positum et tunc sine dubio habet uim comparatiui, et |0091| primus pro optimus et tunc superlatiui significationem obtinet. |Virgilius in VIIII: |«primos iuuenum tot miserit Orco», |primos posuit pro optimos. quidam autem non absurde confirmant, |quod in numeris quoque potest prior esse comparatiuus, unde ablatiuo |iungitur, et primus superlatiuus, cum ad multos componitur et semper |genetiuum sequitur, et quod prior, sicut omnes comparatiui, uel ad sui |generis uel ad alieni aliquem comparatur etiam, cum numerum significat, |ut prior Turnus quam Aeneas mouit bellum, primus autem, sicut |omnes superlatiui, ad multos sui generis coniungitur, ut: |«primus se Danaum magna comitante caterua / |Androgeus offert nobis». |et, quod omnibus est rationabilius, in or desinens commune in us facit |neutrum, quod in nullis aliis nisi in comparatiuis inuenitur. et uidentur a |pridem aduerbio nasci, quod abiecta dem accipit or et facit comparatiuum |prior, sed i corripuit, quia in nullo comparatiuo i ante or produci |potest; in superlatiuo uero seruauit productionem accepta mus primus, ex |quo aliud aduerbium nascitur primo uel prime, unde Terentius in | Andria compositum [dixit]: |«adprime in uita esse utile». |magnificentior et magnificentissimus et munificentior et |munificentissimus cum uideantur a positiuo magnificens et munificens deriuari, ut |eminens eminentior eminentissimus, haec in usu non sunt, sed pro his |magnificus et munificus, ex quibus comparatiuum et superlatiuum et ex similibus |secundum praedictam regulam deriuari inuenio apud uetustissimos. M(arcus) Cato |0092| contra Thermum de Ptolemaeo: «rege optimo atque |beneficissimo». Terentius in Phormione: |«quodnam arbitrare? :: nescio :: atqui mirificissimum». |Accius in VIIII didascalicon: |«et magnificissimei excelsissimeique honore». |cum igitur comparatiua proprie ad positiuum fieri soleant, inuenitur |tamen saepe comparatiuus pro positiuo per se positus, ut Virgilius in V: |«comites senioris Acestae», |pro senis. est quando pro positiuo positus minus eo significat et nulli |comparatur, ut: |«tristior atque oculos lacrimis suffusa nitentes», |tristior enim hic ex parte tristis significat, et: |«iam senior, sed cruda deo uiridisque senectus»; |est quando ad contraria comparatur et minus positiuo significat, ut: «mare |Ponticum dulcius quam cetera». hic enim non ad dulcia, sed ad amara |facta comparatione ostendit, paruum aliquid dulcedinis quam cetera |habere Ponticum mare; est quando superlatiuo comparatur, ut Achilles |fortissimo Troianorum Hectore fortior fuit; est quando comparatiuus ad |0093| comparatiuum comparatur, ut fortior Achilles Hectore, fortiore Patroclo. |Homerus in alpha Odysseae: |«εἰ κεῖνόν γ᾽ Ἰθάκηνδε ἰδοίατο νοστήσαντα / | πάντες κ᾽ ἀρησαίατ᾽ ἐλαφρότεροι πόδας εἶναι / | ἢ ἀφνειότεροι χρυσοῖό τε ἐσθῆτός τε». |Cicero Philippicarum II: «quis interpretari potest, |impudentiorne, qui in senatu, an improbior, qui in Dolabellam, an |impurior, qui patre audiente, an crudelior, qui in illam |miseram tam spurce, tam impie dixeris?». |et sciendum, quod apud Latinos diminutionem quoque accipiunt |quaedam comparatiuorum, ut supra diximus, quod apud Graecos non inuenitur, |ut grandiusculus, minusculus, maiusculus, meliusculus. omnia |tamen haec a neutro comparatiui adiectione culus inuenio fieri: [ut] |grandius grandiusculus, melius meliusculus, sic et cetera, quae sunt similia. |tam et quam aduerbia tum comparatiuo uel superlatiuo adiciuntur, |cum duo uel plures comparatiui uel superlatiui diuersae significationis positi |inter se aequantur uel idem geminantur, ut tam iustior quam felicior |Aeneas Hectore. Cicero pro Deiotaro: «istam, inquam, dextram |non tam in bellis neque in proeliis quam in promissis et fide |firmiorem», bis enim firmiorem intellegendum. minus autem aduerbium |0094| est quando cum positiuo iunctum contrariae significationis comparatiuum |demonstrat, ut minus stultus pro prudentior. Terentius in eunucho: |«hoc nemo fuit / |minus ineptus», |pro prudentior. est tamen quando pro non aduerbio ponitur, ut |minus bonus pro malus. magis quoque [aduerbium] non solum |positiuo, sed etiam comparatiuo iungitur, quando ipse comparatiuus uel ad se |uel ad alium comparatur, ut Achilles Aenea fortior magis quam iustior et |Aiax Vlixe fortior magis quam Diomede. |et comparatiuus quidem gradus ablatiuo casui adiungitur utriusque |numeri, interdum tamen etiam nominatiuo, quando quam aduerbium |sequitur, superlatiuus autem genetiuo plurali uel singulari, quando ipsum nomen |singulare multitudinem significat, ut: «fortissime gentis». | de superlatiuo |superlatiuum est, quod uel ad plures sui generis comparatum |superponitur omnibus uel per se prolatum intellectum habet cum ualde |aduerbio positiui, ut fortissimus Graecorum Achilles id est fortis super |omnes Graecos; sin autem dicam fortissimus Hercules fuit, non adiciens |quorum, intellego ualde fortis. tale est apud Ciceronem pro M(arco) | Marcello: «simillimum deo iudico», pro ualde similem deo. |et sciendum, quod ex eisdem formis siue terminationibus supra |dictarum in comparatiuis partium orationis fiunt etiam superlatiua. sunt igitur |formae superlatiuorum octo: duae quidem, in quas pleraque desinunt |superlatiua, rimus et simus, sex uero, in quas pauca desinunt, limus, |ximus, timus, remus, fimus, nimus. et omnia superlatiua |mobilia sunt, id est mutatione us in a faciunt feminina et in um neutra. |0095| in er igitur desinentia positiua cum sint adiectiua siue secundae seu |tertiae declinationis, accepta rimus faciunt superlatiuum, ut pulcher |pulcherrimus, miser miserrimus, pauper pauperrimus, acer acerrimus. |excipitur dextimus et sinistimus pro dexterrimus et sinisterrimus. |Sallustius in Iugurthino: «Sulla cum equitatu apud dextimos, |in sinistra parte Mallius cum funditoribus». |in us uero terminantia secundae declinationis assumunt genetiuo s |et simus et faciunt superlatiuum, ut clarus clari clarissimus, doctus |docti doctissimus, perditus perditi perditissimus, exceptis anomalis, id |est inaequalibus, quae sunt bonus optimus, malus pessimus, magnus |maximus, paruus minimus, multus plurimus. |excipitur etiam maturrimus, cuius cum positiuus maturus sit, |tamen, quasi a nominatiuo matur, qui nunc in usu non est, nascatur, in |er desinentium regulam seruauit, id est in rimus terminatur. inuenitur |tamen etiam maturissimus secundum analogiam in us terminantium. |Cicero ad Herennium libro V: «quibus uirtutibus omnem tueri |uitam possint, eas in aetate maturissima uelint comparare». |nuperrimus etiam proferebant antiquissimi, unde aduerbium posuit |Cicero in tertio ad Herennium: «et quoniam nuperrime dictum |0096| |facile memoriae mandatur», qui superlatiuus magis ab aduerbio in er |desinente uidetur nasci. nomen enim positiuum in us desinit, ut Capro |uidetur, nuperus, cuius accusatiuum Plautus profert in captiuis: |«recens captum hominem, nuperum et nouicium». |et bene: ut super superus, sic nuper nuperus debet esse. Liuius |in Odyssea: |«inferus an superus tibi fert deus funera, Vlixes?». |tertiae uero declinationis nomina, quae habent superlatiuum, absque |in er desinentibus, de quibus supra dictum est, cetera genetiuo assumunt |simus, ut locuples locupletis locupletissimus, uilis uilis uilissimus, |sapiens sapientis sapientissimus, iners inertis inertissimus, concors |concordis concordissimus, audax audacis audacissimus. |excipiuntur haec: facillimus, difficillimus, gracillimus, |humillimus, simillimus, dissimillimus, agillimus, quorum, cum in is desinunt, |positiui abiecta is et assumpta limus faciunt superlatiuos. excipiuntur |etiam in bris desinentia: ris enim in er mutant et accepta rimus |faciunt superlatiuum, salubris saluberrimus, celebris celeberrimus. |Cicero in II ad Herennium: «locus quaeritur celebris an |desertus». Ouidius tamen saluber dixit et celeber in IIII fastorum: |0097| «Phoebe saluber ades» |et: |«circus erit pompa celeber numeroque deorum». |ergo magis secundum analogiam in er terminantium faciunt superlatiuum. |etiam ueterrimus notandum, quod, cum in us desinat eius |positiuus, tamen formam in er terminantium seruat in superlatiuo, ueterrimus |quasi a ueter positiuo, quod Capri quoque approbat auctoritas et usus |antiquissimorum. Ennius: |«cum ueter occubuit Priamus sub Marte Pelasgo». |cuius etiam comparatiuum ueterior protulit Plautus in Bacchidibus: |«senem † tibi dedo illum ueteriorem, lepide ut lenitum |reddas». |in ximus duo desinunt: unum anomalum a positiuo in us desinente |secundae declinationis, magnus maior maximus, alterum ab aduerbio, |prope propior proximus, quod tamen quando pro cognato accipitur, |positiui significationem habet ideoque a legis latoribus etiam comparatiue |profertur, apud quos saepe inuenitur proximiores [id est propiores] |cognati, ut Vlpianus libro XLVI ad edictum: «si quis proximior |cognatus nasceretur». Vegetius Renatus rei militaris libro |primo: «sed latera eorum subducantur ab hostibus, ne |possint uulnus accipere, et proximior dextra sit, quae plagam |possit inferre». nec mirum, cum apud Graecos quoque inueniuntur |0098| huiuscemodi, ut Aristoteles ἀπὸ τοῦ ἔσχατος ἐσχατώτατος dixit, cum | ἔσχατος [id est extremus] sit superlatiuus. |in timus desinit unum anomalum, optimus, et ab aduerbiis siue |praepositionibus deriuata haec: intra interior intimus, ultra ulterior |ultimus, citra citerior citimus (Cicero de re publica VI: «ex quibus |erat ea minima, quae ultima a caelo, citima terris, luce |lucebat aliena». Afranius tamen etiam positiuum eius «citer» protulit in | patella teste Aruntio) et praeterea dextimus et sinistimus. |extimus quoque pro extremus dicebant antiqui. Varro περὶ αἱρέσεων: |«porro inde ab uno quoque compito ternae uiae oriuntur, |e quibus singulae exitum ac τέλος habent proprium. a primo |compito dextimam uiam munit Epicurus». Caelius in primo | historiarum: «dextimos in dextris scuta iubet habere». |Sallustius in Iugurthino, ut supra diximus: «Sulla cum equitatu |apud dextimos, in sinistra parte Mallius cum funditoribus». |Plinius in VI naturalis historiae: «Dyrrachium, Canusium, |Apuliae extima». |0099| in remus (quae sola forma e habuit longam in paenultima, cum omnis |forma superlatiui i correptam habeat ante mus, ut pulcherrĭmus, |doctissĭmus, sapientissĭmus, maxĭmus, ultĭmus) ab aduerbiis siue |praepositionibus uenientia desinunt haec: extra exterior extrēmus, supra superior |suprēmus, post posterior postrēmus. ex quo apparet, neque a supero |neque a postero fieri comparatiuos siue superlatiuos, sicut neque ab |infero infimus, quod solum in fimus desinit, sed ab aduerbio infra |inferior infimus, nam si essent a [nomine] supero, postero, infero, |seruassent regulam in us terminantium secundae declinationis, quae in |simus faciunt superlatiuum. |in nimus unum anomalum desinit, paruus minor minimus. |in rimus a uerbo unum inuenitur, detero deterior deterrimus et unum |anomalum, plurimus. |in simus etiam unum anomalum inuenitur, pessimus. nam |nouissimus uidetur [secundum analogiam] a nouo factum. ab eo autem, quod |est ante anterior, superlatiuum [in usu] non inueni. a paene autem |aduerbio superlatiuum in simus protulit Plautus in mustellaria: |«ita mea consilia peruortit paenissime». |item ab eo, quod est penitus aduerbium, superlatiuo usus est idem in | Persa: |«furtiuam adductam ex Arabia penitissima». |sciendum tamen, quod etiam nomen inuenitur, hic penitus, huius peniti, |ex quo magis superlatiuus gradus nascitur. Plautus in asinaria: |«etiamne? :: age quaeso Hercle usque ex penitis |faucibus». |0100| illud quoque sciendum, quod omnia et comparatiua et superlatiua |duarum excedunt numerum syllabarum exceptis prior et primus et |anomalis his: minor et maior et peior et plus. nec mirum, cum |positiua quoque, ex quibus nascuntur, bisyllaba sint uel eo plus [per genetiuos] |et uel unam uel duas assumentia syllabas faciant supra dictos gradus: ditis |ditior ditissimus, clari clarior clarissimus, nigri nigrior nigerrimus, |utilis utilior utilissimus, similis similior simillimus, infra inferior infimus. |superlatiuus uero comparatiuum est quando superat una syllaba, ut quando |in simus finitur, iustior iustissimus, et quando in rimus, si positiui |nominatiuus et genetiuus pares habeant syllabas, ut taeter taetri taetrior |taeterrimus, acer acris acrior acerrimus; est quando par est, ut in |limus terminans, agilior agillimus, facilior facillimus; est quando una |uincitur syllaba, ut quando in fimus uel timus uel remus desinit, ut |inferior infimus, ulterior ultimus, exterior extremus uel extimus. |Varro in chorographia: |«ergo inter solis stationem et sidera septem / |exporrecta iacet tellus. huic extima fluctu / |Oceani, interior Neptuno cingitur ora». |Plautus in truculento: |0101| «bona perdidi, mala repperi, factus sum extimus a uobis». | de diminutiuo |diminutiuum est, quod diminutionem primitiui sui absolute demonstrat: |rex regulus, id est paruus rex. ideo autem positum est absolute, quia |comparatiua quoque non solum augent, sed etiam est quando minuunt uim |primitiuorum, sed non absolute. ad aliquid enim [omnimodo] fit |comparatio, ut breuior dicitur ad breuem [et] angustior ad angustum. unde, |quamuis in his quoque [comparatiuis] inueniantur quaedam diminutiua apud |Latinos, ut superius docuimus, non possunt tamen esse absoluta, cum a |comparatiuis sint deriuata et ipsa quoque comparationem significent, ut |plusculus, maiusculus, minusculus: necesse est enim, ad aliquid ea |comparari, ut Terentius in eunucho: |«Thais quam ego sum maiuscula est», |id est paruo maior quam ego. alia autem diminutiua, id est omnia, quae |non a comparatiuis deriuantur, ex sese habent diminutionem et nulli |comparantur, ut regulus, tantulus. |solent autem diminutiua uel necessariae significationis causa proferri |(ut Sallustius in Iugurthino: «postquam reguli in unum |conuenere», id est parui reges), uel urbanitatis (ut Iuuenalis in | saturarum IIII: |«unde fit, ut malim fraterculus esse Gigantum») |uel adulationis, et maxime puerorum, ut Catulaster, Antoniaster, |0102| patriciolus, Sergiolus. deriuantur igitur pleraque ab appellatiuis, pauca |etiam a propriis, et seruant genera primitiuorum plerumque et saepe |inueniuntur diminutiuorum diminutiua in diuersas desinentia formas, ut homo, |homuncio, homunculus, homullus, homullulus. |sunt igitur formae diminutiuorum masculini generis hae: culus, ulus |absque c, olus, ellus, xillus, illus absque x, ullus, cio, aster, |leus, tulus: culus, ut igniculus; ulus absque c, tantulus; olus, |Sergiolus, capreolus; ellus, agellus; illus x antecedente, |paxillus, absque x, codicillus; ullus, homullus; cio, homuncio; |aster, parasitaster; leus, eculeus, aculeus; tulus, nepotulus. |Plautus in milite glorioso: |«si te saluum hinc † amittimus Venerium nepotulum». |feminini autem generis hae: cula, ula absque c, ola, ella, xilla, |illa absque x, ulla, ut anicula, siluula, unciola, capella, |maxilla, anguilla, una ulla. neutrorum quoque sunt formae hae: |culum, ulum sine c, olum, ellum, illum cum x et sine eo, ullum, |ut corpusculum, corculum (Plautus in Casina: |«meum corculum, melculum, uerculum»), |sine c, capitulum, laureolum, lucellum, uillum, uexillum, ullum. |et sciendum, quod nomina tertiae uel quartae uel quintae |declinationis pleraque, non tamen omnia, ut quidam putauerunt, diminutiuorum |masculina in culus, feminina in cula, neutra in culum terminant, |a primae uero uel secundae declinationis nominibus nullum inuenitur |0103| diminutiuum in has desinens formas, nisi si a primitiuo habeat c, ut Graecus |Graeculus, furca furcula. earum igitur [quoque] formarum, ut |possim, regulas coner exponere. |monosyllaba in s desinentia uocali antecedente, cuiuscumque sint |generis, et in er omnia, quae sunt tertiae declinationis, et in us neutra |nominatiuo assumunt in masculino culus, in feminino cula, in neutro culum, |ut flos flosculus, mas masculus, mus musculus, plus plusculus, |os osculum, quod quamuis sit formae diminutiuae, tamen, quia aliam |habuit significationem, fecit ex sese aliud diminutiuum oscillum. |similiter faciunt in er terminantia diminutiuum: frater fraterculus, |pater paterculus, quod et proprium inuenitur, mulier muliercula, |pauper pauperculus paupercula pauperculum, mater matercula. Plautus |in cistellaria: |«tunc tu igitur mea matercula». |excipitur uenter uentriculus. Lucanus in tertio: |«qua iam non medius descendit in ilia uenter». |Iuuenalis in primo: |«infra uentriculum tenui distantia rima». |sic etiam in us neutra: munus munusculum, corpus corpusculum, opus |opusculum, crus crusculum. Plautus in cistellaria: |«cum extortis talis, cum todinis crusculis». |0104| similiter tus tusculum. idem in aulularia: |«nunc tusculum emi hoc et coronas floreas». |nec non et comparatiua eiusdem generis et eiusdem terminationis |similiter faciunt diminutiua, sed mobilia: maius maiusculus maiuscula |maiusculum, grandius grandiusculus grandiuscula grandiusculum, celerius |celeriusculus celeriuscula celeriusculum, unde Cicero aduerbium |celeriuscule protulit ad Herennium tertio libro artis rhetoricae: |«strenue quod uolumus ostendere factum, celeriuscule |dicemus», sicut a saepius comparatiuo saepiuscule. Plautus in Casina: |«ut nubat mihi, / |illud quidem uolebam: nostro uilico :: † saepiuscule peccas». |plus quoque, quamuis a masculino uel feminino comparatiuo non ueniat, |facit tamen [ut superius ostendimus] plusculus pluscula plusculum, unde |Terentius in hecyra: |«primum dies complusculos», |et in Phormione: |«tum pluscula / |supellectile opus est». |lepus quoque, quod solum in us masculinum siue epicoenum disyllabum |[Latinum] tertiae est declinationis, assumit nominatiuo culus et facit |0105| diminutiuum, ut lepus lepusculus. Cicero de signis: «si minus |eiusmodi quippiam uenari potuerant, illa quidem certe pro |lepusculis capiebantur». |ad hanc formam etiam positiua in or desinentia mutant or in us et |accepta culus faciunt diminutiua, ut rumor rumusculus: Cicero pro | Cluentio: «qui imperitorum hominum rumusculos aucupant», |uel assumunt culus uel cula, ut amator amatorculus, soror sororcula. |Plautus in Poenulo: |«uix aegreque amatorculos inuenimus». |idem in cistellaria: |«germana mea sororcula». |in is uero uel in e desinentia omnia uel in ns monosyllaba uel in rs |datiuo corripientia i assumunt supra dictas syllabas et faciunt diminutiuum, |ut ignis [igni] igniculus, testis [testi] testiculus, nauis [naui] |nauicula, cutis [cuti] cuticula, auis [aui] auicula, clauis [claui] clauicula, |rete [reti] reticulum, fons [fonti] fonticulus, mons [monti] monticulus, |pons [ponti] ponticulus, lens [lenti] lenticula, pars [parti] particula, |dulcis [dulci] dulciculus et dulcicula dulciculum, securis [securi] securicula. |Plautus in rudente: |«post altrinsecus est securicula ancipes». |Cicero in III Tusculanarum: «dulciculae potionis aliquid |uideamus». similiter fidis [fidi] fidicula. idem in II de natura | deorum: «si platani fidiculas ferrent numerosa sonantes». nam si |0106| esset fides in hac quoque significatione, quomodo Seruio placet, non |fidicula fecisset, sed fidecula. et cum omnia huiuscemodi diminutiua |tam paenultimam quam antepaenultimam corripiunt, cuticula i |antepaenultimam producit. Iuuenalis: |«combibet aestiuum contracta cuticula solem», |quod eum facere metri necessitas compulit: quattuor enim breues habens |dictio in heroico poni aliter non poterat, quamuis Virgilius huiuscemodi |nomina soleat proceleusmaticos ponere, ut |«labat ariete crebro». |excipitur lapis, quod lapillus facit diminutiuum; etiam anguis anguilla, |unguis quoque ungula facit, quae tametsi formam uideantur habere |diminutiui, significatione tamen non sunt diminutiua. |secundum supra dictam formam quartae quoque declinationis nomina |faciunt diminutiuum. us enim uel u nominatiui in i conuertunt correptam |et accipiunt culus in masculino, in feminino cula, in neutro culum, ut |currus currĭculus (dicitur tamen et hoc curriculum), uersus |uersĭculus, artus artĭculus, fluctus fluctĭculus, anus anĭcula, cornu |cornĭculum, genu genĭculum. excipitur ab acu aculeus. |in x omnia uel in ns supra syllabam uel in t desinentia genetiui |extremam terminationem, id est is, in u conuertunt et accepta lus la lum |faciunt diminutiua, ut rex regis regulus, codex codicis codiculus et ex |0107| eo codicillus, haec fornax fornacis fornacula, fax facis facula, |ceruix ceruicis ceruicula, adulescens adulescentis adulescentulus, caput |capitis capitulum. |in es productam desinentia [feminina] tertiae declinationis uel quintae |abiecta s et assumpta cula faciunt diminutiua et seruant e productam, ut |uulpēs uulpēcula, nubēs nubēcula, diēs diēcula, rēs rēcula |(Plautus in cistellaria: |«siquidem imperes pro copia, pro recula»), |ueprēs ueprēcula. Cicero pro Sestio: «uepreculis extracta |nitedula». excipiuntur mercēs, cuius is genetiui in ula conuersa facit |diminutiuum mercēdula (Cicero de oratore primo: «infidi homines |mercedula adducti ministros se praebent in iudiciis |oratoribus») et apēs, cuius diminutiuum pro e longa i habet apicula. |Plautus in Curculione: |«ego † nam apicularum opera congestum non feram?». |in us terminans unum tertiae declinationis commune trium generum |abiecta s assumit lus in diminutiuo, ut uetus uetulus, femininum |uetula, neutrum uetulum. Persius: |«tun, uetule, auriculis alienis colligis escam?». |Iuuenalis in primo: |«uetulae uesica beatae». |0108| sus quoque commune abiecta s et assumpta cula facit diminutiuum sucula. |Plautus in rudente: |« † sucula :: quin tu dierecta cum sucula et porculis». |in o desinentia si faciunt diminutiua, conuertunt o in un et accipiunt |culus uel cula, ut tiro tirunculus (Iuuenalis in IIII: |«nec frustum caprae subducere nec latus Afrae / |nouit auis noster, tirunculus ac rudis omni / |tempore»), |latro latrunculus, carbo carbunculus (Cicero ad Herennium IIII: |«aut si Prometheus, cum mortalibus ignem diuidere uellet, |ipse a uicinis testula ambulans carbunculos conrogaret»), |pedo pedunculus, curculio curculiunculus (Plautus in rudente: |«curculiunculos minutos fabulare»), |uirgo uirguncula (Iuuenalis in V: |«tunc cum uirguncula Iuno»), |ratio ratiuncula (Terentius in Phormione: |«erat ei de ratiuncula»), |offensio offensiuncula (Cicero pro Plancio:«ista in aedilitate |offensiuncula accepta»), item loligo loliguncula (Plautus in | Casina: |«emito sepiolas † lepidas, loligunculas»), |0109| homo homunculus (Plautus in rudente: |«homunculi quanti estis, eiecti ut natant». |dicitur tamen et homuncio et homullus et homullullus [similiter |facit diminutionem fur furunculus]. Cicero in Pisonem: [«olim |furunculus, nunc uero etiam rapax». idem in eodem:] «homullus ex |argilla et luto fictus»), leno lenunculus uel lenullus. Plautus in | Poenulo: |«sic dedero, aere militari tetigero lenunculum». |idem in eadem: |«ita ut occepi dicere, / |lenulle, de illa pugna». |in nus, siue habeant ante n aliam consonantem siue non, et in lus, |si non habeant geminatam l, et in er secundae declinationis nomina |duplicant l ante us [in diminutiuis]: asinus asellus, geminus gemellus, |bonus bellus, pugnus pugillus, agnus agnellus (quod ideo seruauit |n, ut sit differentia inter agri diminutiuum, quod est agellus), anulus |anellus, oculus ocellus, populus popellus, catulus catellus, tener |tenellus, liber libellus. et sciendum, quod omnia e habent |paenultimam absque pugillo, nisi primitiua paenultimam habent natura productam |in omni genere. tunc enim seruant primitiui uocalem, ut ūnus ūna ūnum, |ullus ulla ullum, uīnum uillum. excipitur unum in lus desinens, |paulus, quod non geminauit l in diminutione, nec mirum, cum au |diphthongus post se geminari consonantem prohiberet: facit igitur paulus |paululus, ex hoc pauxillus, pauxillulus, quas formas seruant et |0110| femininum et neutrum eius [paula paulula, pauxilla, pauxillula, paulum |paululum, pauxillum, pauxillulum]. similiter uelum uexillum facit |diminutiuum. et puto ideo haec assumpsisse x, quia haec in lus uel la |uel lum desinentium primitiuorum facientium diminutiua paenultimam natura |longam habent, paūlum pauxillum, uēlum uexillum. ideo māla quoque |[assumpsit x et] maxilla facit et tālus taxillus. Pomponius: |«interim / |dum contemplor orcam * taxillos perdidi». |quae uero geminant l ante us uel a uel um, in ulus ula ulum faciunt |iterum diminutiua, ut homullus homullulus, pauxillus pauxillulus, |pauxilla pauxillula, pauxillum pauxillulum. |feminina quoque in na desinentia, siue habeant ante n aliam |consonantem siue non, geminant in diminutiuis l ante a, ut catena catella, |asina asella, gemina gemella, columna columnella. excipitur rana |ranunculus. eandem formam in la quoque desinentia uel ra seruant, ut |fabula fabella, tabula tabella, libra libella, capra capella, umbra |umbella, sacer sacra sacrum, sacellus sacella sacellum. puer, puera |antiqui, ex quo puella; tener tenera tenerum, tenellus tenella tenellum, |miser misera miserum, misellus misella misellum. excipiuntur in ra |desinentium, quae nec a masculinis in er desinentibus fiunt nec habent ante |r aliam in eadem syllaba consonantem, ut ara arula, terra terrula, |litera literula. |neutra quoque in num desinentia geminant in diminutione l ante um, |et si g habeant ante n, in paenultima syllaba diminutiui i, non e, |accipiunt, ut tignum tigillum, signum sigillum. alia uero e habent in |paenultima, nisi sit, quod superius docuimus, paenultima primitiui naturaliter |0111| longa, ut bonum bellum, geminum gemellum, scamnum scamnellum. |Apuleius tamen in I Hermagorae: «uerum infirma scamillorum, |obice fultae fores». |quae uero in um desinunt i paenultima antecedente, mutata i ultima |genetiui in o et accepta lum faciunt diminutiua, ut negotium |negotiolum. Plautus in cistellaria: |«datores / |† bellissimi uos negotioli, senicis, soletis esse». |similiter in illum uel ellum faciunt diminutiua in lum uel in rum |desinentia: tantulum tantillum, lucrum lucellum, cerebrum cerebellum, |flabrum flabellum, flagrum flagellum, castrum castellum, sacrum |sacellum. et scire debemus, quod ellus uel illus desinentia diminutiua, si |a disyllabis deriuantur, assumunt unam syllabam, ut agnus agnellus, |liber libellus, culter cultellus, paulus pauxillus. similiter feminina ella |uel illa terminantia: capra capella, libra libella, umbra umbella, paula |pauxilla. sic etiam neutra ellum uel illum exeuntia: tignum tigillum, |signum sigillum, lucrum lucellum. excipiuntur a desinentibus in nus |uel na uel num, quae nullam habent consonantem antecedentem in eadem |syllaba ante n, uenientia, ut a bono, uno, uino deriuata. haec enim pares |habent syllabas primitiuis: bonus bona bonum, bellus bella bellum, unus |0112| una unum, ullus ulla ullum, uinum uillum. notandum etiam pannus, |quod panniculus facit. Iuuenalis in II: |«quarum / |delicias et panniculus † urit bombycinus». |a trisyllabis quoque uenientia diminutiua, quae geminant l, pares |habent [suis] syllabas primitiuis, ut oculus ocellus, catulus catellus, |geminus gemellus, fabula fabella, tabula tabella. excipiuntur, quae in |primitiuis ante n aliam habent in eadem syllaba consonantem. haec enim |[unam] addunt syllabam diminutiuis, sicut etiam disyllaba eiusdem |terminationis, ut columna columnella, sicut agna agnella, tignum tigillum. |in us desinentia secundae declinationis nomina e uel i antecedentibus |mutant us in o et accepta lus faciunt diminutiua, ut urceus urceolus, |alueus alueolus, luteus luteolus, malleus malleolus, aureus aureolus. |Plautus in Epidico: |«lunulam atque anellum aureolum». |capreolus quoque uidetur a nominatiuo capreus esse, cuius femininum in |usu est caprea. nam capra a capro fit, ex quibus capellus et capella |fiunt diminutiua. i quoque antecedente: filius filiolus, gladius gladiolus, |Sergius Sergiolus, Tullius Tulliolus, patricius patriciolus. excipitur |Antonius, quod Antoniaster facit diminutiuum. Cicero pro Vareno: |«Lucius ille Septimius diceret, etenim est ad L(ucii) Crassi |eloquentiam grauis et uehemens et uolubilis: Erucius hic noster |Antoniaster est». feminina quoque e uel i ante a habentia in ola |0113| faciunt diminutiua: [ut] laurea laureola, uncia unciola, filia filiola, |Tullia Tulliola, lutea luteola. Virgilius in bucolico: |«mollia luteola pingit uaccinia calta». |Iuuenalis in primo: |«unciolam Proculeius habet, sed Gillo deuncem». |neutra e uel i ante um habentia in diminutiuis o habent ante lum: |luteum luteolum, pallium palliolum, laureum laureolum. Iuuenalis |in III: |«laureolum uelox etiam bene Lentulus egit». |alia uero omnia in us terminantia supra dictae declinationis nomina |abiecta s accipiunt lus et faciunt diminutiua: seruus seruulus, uentus |uentulus, Graecus Graeculus, paucus pauculus, paruus paruulus, |tantus tantulus, primus primulus. feminina quoque in a desinentia |consonante anteposita et in um neutra in ula et in ulum faciunt |diminutiua, ut silua siluula, luna lunula (Plautus in Epidico: |«lunulam atque anellum aureolum»), |rubicunda rubicundula, lingua lingula et per concisionem ligula, puella |puellula, serra serrula. Cicero pro Cluentio: «ex omni parte |dentatam et tortuosam uenire serrulam». aqua similiter aquula. |Plautus in Curculione: |0114| «ne quae hic agimus erus † perspiciet fieri, mea |Planesium; / |mane, suffundam aquulam». |similiter anima animula, similiter equa equula (Plautus in | cistellaria: |«adhinnire equulam possum ego hanc, si detur sola soli»), |arca arcula, mensa mensula. Plautus in mostellaria: |«cedo † mihi speculum et cum ornamentis arculam». |idem in eadem: |«age accumbe igitur; cedo aquam manibus, puere, |appone hic mensulam». |in ulum: primum primulum, tantum tantulum. et haec tamen et in |olus desinentia una syllaba uincunt sua primitiua. |in ster et cio et leus satis pauca in usu inueniuntur [diminutiua] |et fere haec: Antonius Antoniaster, surdus surdaster (Cicero in | Tusculanarum V: «erat surdaster M(arcus) Crassus»), parasitus parasitaster, |catulus catulaster, homo homuncio, senex senecio (Afranius in | prodito: |«tu senecionem hunc satis est si seruas, anus»). |[in leus:] equus equuleus (Cicero in Verrem de signis: |«equuleos argenteos nobiles, quique maximi fuerant, aufert»), |[haec] acus [hic] aculeus, oculus oculeus. |0115| usi sunt auctores etiam quibusdam Graecis diminutiuis, ut Terentius: |«edepol, Syrisce, te curasti molliter». |inueniuntur multa propria siue appellatiua, quae cum non sint |diminutiua, formas tamen diminutiuorum habent, ut cuniculus, anniculus, |Metellus, Camillus, Tibullus, friuolus friuola friuolum, Camilla, tabula, |uinculum, periculum. et sciendum, quod pauca inueniuntur diminutiua, |quae non seruant genera primitiuorum, ut [haec] rana [hic] ranunculus, |[hic] canis [haec] canicula, scutum uel scuta [id est rotunda forma] |scutula, scutella (Lucilius in V: |«scutam / |ligneolam in cerebro infixit»), |hic qualus hoc quasillum, pistrinum pistrilla, haec acus hic aculeus, |et praeterea anguis anguilla, unguis ungula, nubes nubilum, quae |magis denominatiua sunt existimanda quam diminutiua, quippe non habent |diminutiuorum significationem, sed formam tantum. praeterea panus |panucula. Lucilius in VIII: |«intus modo stet rectus * subteminis panus». |Probus etiam ponit hoc glandium, haec glandula [pars est |0116| intestinorum], ensis ensiculus, ensicula, praeterea haec beta, malua, |hic betaceus, maluaceus. |0117| liber quartus de denominatiuis |denominatiuum appellatur a uoce primitiui sic nominatum, non ab |aliqua speciali significatione, sicut supra dictae species. habet igitur |generalem nominationem omnium formarum, quae a nomine deriuantur. nam |et patronymica et possessiua et comparatiua et superlatiua et diminutiua |praeter uerbalia et aduerbialia et ea, quae ex praepositionibus fiunt, ex |maxima parte denominatiua sunt, id est a nominibus deriuantur. unde in |illorum formis quoque sunt quaedam, quae, cum non habeant |significationem eorum, denominatiua iure appellantur, ut Timarchides proprium, |Aemilianus quoque, Nobilior, Maximus, Catulus. haec enim |denominatiua sunt dicenda, cum significationem suarum non seruent formarum, |etsi sint propria. de quibus tamen sufficienter, cum de iis tractabatur, |monstrauimus. |habent igitur denominatiua formas plurimas et diuersas significationes. |quae quia late sunt confusae, generali eas nominatione artium scriptores |nuncupauerunt denominatiua. et quia multae inueniuntur formae |communes tam denominatiuis quam uerbalibus nec non etiam participialibus et |aduerbialibus, non incongruum esse exstimo, de his quoque in loco una |tractare. |sunt igitur formales denominatiuorum terminationes siue uerbalium hae: |0118| ia, ut durus duritia, prudens prudentia, sapiens sapientia; a |consonante antecedente: cantus cantilena; e: cubo cubile, sedeo sedile; |i: a fruge frugi, a nihilo nihili (quae tamen magis obliqui sunt |supra positorum nominatiuorum, ut de nominatiuo et genetiuo tractantes |docebimus in sexto libro); o, [ut] cicer Cicero; u: tono tonitru; al: |ceruix ceruical, tribunus tribunal; il: uigilo uigil, pugillus pugil; |ul: exulo exul, praesulo praesul; am: nequis nequam; um: oliua |oliuetum, rosa rosetum, tendo tentorium, sto stabulum, praesideo |praesidium; en: solor solamen; ar: lacus lacunar, calx calcar, |caedo Caesar; er: eques equester, macies macer; or: senatus |senator, amo amator; ur: satio uel saturo satur, murmuro murmur; |as: primus primas, optimus optimas, ciuis ciuitas, probus probitas, |Arpinum Arpinas; es correptam: pes pedĕs, equus equĕs, tego |tegĕs; es productam: pauper pauperiēs, acus aciēs, saepio saepēs, |struo struēs, sterno stragēs; is: aedis aedilis, rex regalis, amo |amabilis, penetro penetrabilis, Athenae Atheniensis, Sicilia |Siciliensis; os: lepus lepos, custodio custos; us puram: occido occiduus |et assideo (uel ab asse, ut quibusdam placet) assiduus; us diuersis |consonantibus antepositis: saxum saxosus, spuma spumosus, uito |uitabundus, et a participiis: uersus, saltus, quando quartae sunt |declinationis, et ab aduerbiis: supra uel super superus, infra inferus, extra |externus, hodie hodiernus; in x: fur furax, capio capax, audeo |audax, uerto uertex; in duas consonantes, ut Picenum Picens, |Tiburtum Tiburs. |ergo in a desinentia denominatiua i habent breuem ante a uel l uel |0119| n uel r, ut sapientĭa, acrimonĭa, cautela, suadela, tonstrina, |armatura. inueniuntur tamen in uerbalibus etiam alias consonantes ante |a habentia, sed quas a uerbis accipiunt, ut scribo scriba, conuiuo |conuiua, colligo collega. |secundae igitur declinationis nomina in us desinentia c antecedente |quotcumque sint syllabarum (nisi sint regionum nomina, quae deriuantur |ex his), alia uero quacumque consonante ante us posita tantum disyllaba |et quae in is desinentia tertiae declinationis similem habent nominatiuo |genetiuum: quae secundae quidem sunt, genetiuo, quae uero tertiae, datiuo |assumunt tia, ut amicus amici amicitia, inimicus inimici inimicitia, pudicus |pudici pudicitia, laetus laeti laetitia, durus duri duritia, maestus maesti |maestitia, stultus stulti stultitia, segnis segni segnitia, tristis tristi tristitia, |i tam paenultima quam antepaenultima ubique correpta. alia uero supra |dictis casibus assumunt a, paenultima i ubique in his quoque correpta: |controuersus controuersi controuersĭa, ignauus ignaui ignauĭa, uiolentus |uiolenti uiolentĭa, superbus superbi superbĭa, modestus modesti |modestĭa. miser quoque, quamuis in er desinat, miseri miserĭa, astutus |astuti astutĭa. similiter regionum nomina pleraque: Italus Itali Italia, |Gallus Galli Gallia, Sicanus Sicani Sicania, colonus coloni colonia, |Hispanus Hispani Hispania, Dardanus Dardani Dardania, Tuscus Tusci |Tuscia, Graecus Graeci Graecia, Teucrus uel Teucer Teucri Teucria. |similiter faciunt tertiae declinationis nomina siue participia, quae una |syllaba uincunt genetiuo nominatiuum: assumunt enim datiuo a, paenultima |i ubique, sicut supra dictum est, correpta: neglegens neglegenti |neglegentĭa, prudens prudenti prudentĭa, misericors misericordi misericordĭa, |iners inerti inertĭa, inops inopi inopĭa, ius iuri iniurĭa, nomen |nomini ignominĭa, Caesar Caesari Caesarĭa. inueniuntur tamen quaedam, |0120| quae in monĭa desinunt, a nominibus siue uerbis deriuata, castus casti |castimonia, parco parsi parsimonia, queror querimonia, acer acri |acrimonia. Cicero in Verrem primo: «quare si Glabrionis |patris uim et acrimoniam». |consonante uero antecedente in a desinentia denominatiua seu |uerbalia formas habent tres: la, na, ra. |la e longa antecedente: cautus cauti cautēla, tutus tuti tutēla, |acutus acuti acutēla, custos custodi custodēla, mandatum mandati |mandatēla, cliens clienti clientēla. et nota, quod omnia extremam uocalem |genetiui, si secundae sint, sin tertiae, datiui in e longam conuertentia |assumunt la, quae uero a uerbis fiunt secundae coniugationis a secunda |persona abiciunt s et assumunt la: candeo candes candēla, suadeo |suades Suadēla. Horatius in epistularum I: |«ac bene nummatum decorat Suadela Venusque». |na uero desinentia denominatiua siue uerbalia, de quibus iam |diximus, cum de possessiuis nus uel na uel num desinentibus tractabamus, |omnimodo longam habent paenultimam uel natura uel positione: officium |officīna, medicus medicīna, rex regis regīna, leo leaēna, doctrix |doctrīna, tonstrix tonstrīna, cocus cocīna et culīna, cantus |cantilēna, far farīna, luceo lucērna, lux Lucīna, lateo latērna. nam |Mutĭna, sagăna, pagĭna non uidentur esse deriuatiua [sagana enim |et saga idem significant]. |ra autem terminantia omnia participiis femininis futuri temporis |similem habent formam, unde paenultima quoque u sine dubio producitur: |0121| scriptūra, censūra, tonsūra, usūra, litūra, natūra, armatūra. |et sciendum, quod supra dictae omnes formae [id est in a desinentes] |proprie sunt feminini generis. inueniuntur tamen pauca uerbalia, ut supra |dictum est, masculina siue communia consonantes uerborum seruantia, ut |scribo, hic scriba, lego, hic collega, fugio, hic et haec perfuga, |assequor assecula, aduenio aduena, conuenio conuena, uiuo conuiua. |in e desinentia deriuatiua neutra sunt, ut sedile, monile, cubile, |utile, et quia pleraque a communibus in is terminantibus nascuntur, |melius cum illis tractabuntur. |in i duo sunt denominatiua, ut plerisque uidetur, indeclinabilia, frugi |a fruge, nihili a nihilo. quidam enim figurate frugi datiuum et nihili |genetiuum, ut ante dictum est, cum aliis omnibus coniungi casibus non |irrationabiliter dicunt, sicut mancipi et nec mancipi et cordi et |huiusmodi et illiusmodi et similia. |in o masculina quidem et communia pauca inueniuntur deriuatiua, ut |a cicere Cicero, ab eo quod est catus Cato et a capite Capito, a labe |Labeo, a latendo latro, a leniendo leno, a comedendo comedo, a |palpando palpo, ab epulando epulo. Cicero de oratore: «tres |uiros epulones». |feminina uero plurima deriuatiua inueniuntur modo in io modo in |go modo in do desinentia, et paene omnia rerum sunt incorporalium. |in io igitur terminantia plerumque a participiis fiunt praeteriti |temporis, quorum genetiuus assumpta a et correpta i facit huiuscemodi |nomina: oratus orati oratio, accusatus accusati accusatio, status stati |statio, datus dati datio, nexus nexi nexio, abolitus aboliti abolitio, |0122| auctus aucti auctio, lectus lecti lectio, perfectus perfecti perfectio, |munitus muniti munitio, haustus hausti haustio; internectus autem |internecti internecio fecit euphoniae causa abiecta t. |in go uero desinentia, siue sint deriuatiua seu primitiua siue composita, |paenultimam producunt uel natura uel positione: uirāgo, compāgo, |Carthāgo, sartāgo, calīgo, ulīgo, rubīgo, ferrūgo, aerūgo, |uīrgo, mārgo; excipitur unum lĭgo, cuius paenultima corripitur, |nec mirum, cum sit masculinum et solum disyllabum uocalem ante go |habens. |in do desinentia deriuatiua tam a nominibus quam a uerbis uel |participiis ueniunt. haec quoque modo e longam uel i modo tu habent ante |do, ut acris acrēdo, dulcis dulcēdo, intercapio intercapēdo, torpeo |torpēdo, libet libīdo, cupio cupīdo, formido formidas formīdo |formidinis, quod ideo fecit simile nomen uerbale primitiuo uerbo, quia ipsa |positio uerbi talem habuit formam. in tudo: fortitūdo, magnitūdo, |habitūdo. et sciendum, quod e productam ante do habentia, si a |nominibus deriuantur, extremae syllabae terminationes in e conuertunt et |accipiunt do, ut dulcis dulcēdo, acris acrēdo, sin a uerbis, |secundarum terminationes personarum in e productam similiter uertunt et accepta |do faciunt supra dictae formae deriuatiuum, ut intercapio intercapis |intercapēdo, torpeo torpes torpēdo. similiter i ante do habentia extremas |syllabas secundae uel tertiae personae in i longam conuertunt et accipiunt |do: cupio cupis cupīdo, libet libīdo. excipitur formīdo propter supra |dictam causam. in tudo uero desinentia, si a nominibus ueniunt |secundae declinationis, non participiis uel participialibus, genetiuo, sin tertiae, |datiuo assumunt tudo i antepaenultima correpta, ut amplus ampli |amplĭtudo, magnus magni magnĭtudo, firmus firmi firmĭtudo, longus |0123| longi longĭtudo, celsus celsi celsĭtudo, multus multi multĭtudo, solus |soli solĭtudo, similis simili similĭtudo, suauis suaui suauĭtudo, fortis |forti fortĭtudo, sin a participiis uel participialibus in tus desinentibus |deriuantur, abiecta s assumunt do: habitus habitudo. a testa quoque siue |testu testudo, quod est corporale. nec non omnia in do desinentia, |quamuis non sint deriuatiua, paenultimam u habentia producunt eam |natura uel positione, ut hirūndo, harūndo, hirūdo. |in u deriuatiua pauca inuenio: specus specu, pecus pecu, testa |testu, tonitrus tonitru, cornus cornu. nec interest aliquid inter |primitiuorum et deriuatiuorum significationem, ideoque dubium, an sint |deriuatiua dicenda. |in al desinentia denominatiua, si primitiua [eorum] paenultimam |natura uel positione habuerint productam, ea quoque longam habent |paenultimam: cēruix ceruicis ceruīcal, tribūnus tribūnal, uēctus uectīgal, |lupērcus lupērcal, sin illa breuem, ea quoque correptam: tŏrus tŏral, |anĭmus uel anĭma anĭmal. |in il uel ul desinentia, siue a nominibus seu a uerbis deriuata |sint, fiunt abiectione extremarum uocalium siue syllabarum primitiui, ut |pugillus pugil, uigilo uigil, consulo consul, exulo exul, praesulo |praesul. |in am unum inuenitur trium generum commune, quod deriuatur a |nequeo uel nequis, nequam. |in um desinentia deriuatiua siue etiam composita diuersas habent |formas: quaedam enim uocalem habent e longam uel i correptam ante |um: e, ut oliuētum, uinētum, corylētum, rosētum, dumētum, |quercētum, aesculētum, myrtētum (quamuis feminino genere |Plautus in uidularia hoc protulit: |0124| «nescio qui seruus e myrteta † prosiluit»), |quae sunt continentia uel comprehensiua, id est περιεκτικά. i, ut |augurĭum, solarĭum, pomarĭum, solacĭum, sauĭum, basĭum, odĭum, |remedĭum, concubĭum, Palladĭum, officĭum, conubĭum, |conuiuĭum, exilĭum, consilĭum, indicĭum, meritorĭum, municipĭum, |praesidĭum, domicilĭum. |consonantes quoque ante um habentia [deriuatiua] diuersas habent |formas. |alia enim in bulum desinunt, quae forma assimilis est diminutiuis, |et ueniunt a nominibus uel a uerbis, ut cuna cunabulum, Vesta uel |uestis uestibulum, tus turis turibulum, uoco uocas uocabulum, concilias |conciliabulum, stas stabulum, pasco pabulum, prosto prostibulum, |patior uel pateo patibulum. et attendendum, quod paenultima in |omnibus corripitur, antepaenultima uero, si i habeat, corripitur: uestĭbŭlum, |prostĭbŭlum, patĭbŭlum, sin uero a, producitur: cunābŭlum, |uocābŭlum, conciliābŭlum, pābŭlum. excipitur stăbŭlum, quod corripit |a; nec mirum, cum uerbum quoque stăbulo stăbulas eandem corripuit |syllabam et stăbilis et stătus et quaecumque a uerbo sto stas |deriuata fuerint (excipitur stāmen et stātura, quod tam nomen quam |participium est. Lucanus in III: |«lassant rumpentes stamina parcas». |idem in II: |«uanaque percussit pontum Symplegas inanem / |et statura redit». |0125| stāturus quoque et stāturum producuntur, quamuis stătus stăta |stătum corripiuntur. idem in X: |«zephyros quoque uana uetustas / |his adscripsit aquis, quorum stata tempora flatus»). |inueniuntur etiam quaedam in culum desinentia, quae a secunda |deriuantur persona, ut deuertis deuerticulum, uerris uerriculum, perior |periris (unde peritus) periculum, oras oraculum, propugnas |propugnaculum, obstas obstaculum, miraris miraculum, perpendis |perpendiculum. a simplici quoque, quod in usu non est, specio specis |speculum pro speciculum per syncopam ci euphoniae causa. similiter a fero |fers ferculum. |alia uero in mentum desinunt, quae plerumque a uerbis ueniunt: |uestio uestis uestimentum, hortor hortaris hortamentum, orno ornas |ornamentum, sacro sacras sacramentum, fundo fundas fundamentum, |moneo monitus monimentum, alo alis alimentum, incresco |incrementum. et sciendum, quod antepaenultimam productam habent uel |correptam, prout sint paenultimae syllabae praeteriti temporis eorum uerborum, |ex quibus deriuantur: ornāui uel ornātus ornāmentum, monui monĭtus |monĭmentum, alui alĭtus alĭmentum, incrēui uel incrētus incrēmentum, |munīui munītus munīmentum, fulcīui fulcīmentum. in monium |etiam inueniuntur deriuatiua, i correpta antecedente, ut patri |patrĭmonium, matri matrĭmonium, testi testĭmonium. |sunt alia in um participiis similia, ut factum, tectum, dictum, |uisum, alia quae a uerbis deriuantur o in um conuertentia: regno |regnum, uelo uelum, stagno stagnum, uado uadum. |in en desinentia deriuatiua m antecedente paene omnia uerbalia sunt |et neutra, et si sint a prima coniugatione, a longam habent paenultimam, |0126| ut solor solaris solāmen, foro foras forāmen, curuo curuas |curuāmen, oblecto oblectas oblectāmen, purgo purgas purgāmen, irrito |irritas irritāmen, ligo ligas ligāmen, sin a secunda uel tertia, i |habent correptam, ut moneo mones monĭmen, rego regis regĭmen, tego |tegis tegĭmen et per concisionem tegmen, a specio specis uel specie |specĭmen, uel u productam, si in uo desinit uerbum: acuo acūmen, |fluo flūmen, nuo nūmen (numen enim est dei nutus. unde |Virgilius: |«meo sine numine, uenti», |id est sine meo nutu), luo lūmen (quo omnia abluuntur, id est |purgantur a tenebris). a uerbis uero quartae uenientia i productam habent: |munio munīmen, lenio lenīmen, molior molīmen. pauca inueniuntur |in en deriuatiua generis masculini: a pectendo pecten, a filo |filamen quod per syncopam i flamen dicimus. et a canendo tamen |composita masculina sunt, quae in cen desinentia i correptam habent |paenultimam: tubĭcen, cornĭcen, fidĭcen. excipitur unum tibīcen, quod |ideo solum i productam habuit paenultimam, quod synaeresis facta est |duorum i breuium in unam longam. debuit enim i geminari, quia solet |plerumque in compositione a in i conuerti, ut cado incido, facio |inficio, iacio iniicio, reiicio, amicus inimicus, tuba tubicen. sic |ergo tibia tibiicen faciebat, ex quo factum est tibicen (nec solum i, |sed aliae quoque uocales in multis dictionibus sic solent ex duabus syllabis |in unam longam transire, ut biiugae bīgae, quadriiugae quadrīgae, |biuni bīni. et ex contrario una longa in duas breues saepe solet |0127| temporibus diuidi: admittĭĕr pro admitti, fĭĕri pro fīri uel fīre, quod |magis analogum est, unde Virgilius in IIII georgicon:|«at suffire thymo cerasque recidere inanis / |quis dubitet?»). |in ar desinentia deriuatiua si consonantem habeant ante ar, |paenultima syllaba producitur, sin uocalem, corripitur, ut caesus Caēsar, lacus |lacūnar, lupa lupānar, laqueus autem laquĕar. |in er deriuatiua a nominibus pleraque s et t habent ante er: eques |equester, pedes pedester, silua siluester, campus campester, apium |apiaster, olea oleaster. et sciendum, quod a habent ante ster, cum |in nomine primae positionis nulla sit consonans inter uocales paenultimae |et ultimae syllabae, ut apium apiaster, olea oleaster. diminutiua |quoque huiuscemodi formae, de quibus iam diximus, a habent ante ster: |parasitaster, Antoniaster, Catulaster. alia uero omnia e habent ante |ster excepto paluster. et haec quidem denominatiua sunt. sunt autem |uerbalia, quae uerborum consonantem seruant ante er: rubeo ruber |(Horatius in I sermonum:|«obscenoque ruber porrectus ab inguine palus»), |piget piger, macero macer. |in or et in ur a uerbis inuenio fieri abiectione o, ut coloro |color, laboro labor, honoro honor, decoro decor, adoro ador, |murmuro murmur, auguro augur, saturo satur: hoc tamen facit et |femininum satura et neutrum saturum. alia uero in or desinentia |assumunt uerbo r: amo amor, furo (unde furens) furor; alia a nominibus |uel participiis in us desinentibus fiunt mutatione us in or: senatus |senator, dictatus dictator, tonsus tonsor. |in as pleraque denominatiua sunt, quorum primitiua, si sint |secundae declinationis, genetiuo, sin tertiae, datiuo assumunt tas, i |0128| paenultima ubique correpta: probus probi probĭtas, nouus noui nouĭtas, |bonus boni bonĭtas, mendicus mendici mendicĭtas, asper asperi |asperĭtas, prosper uel prosperus prosperi prosperĭtas, integer integri |integrĭtas, sincerus sinceri sincerĭtas, sedulus seduli sedulĭtas, timidus timidi |timidĭtas. et notandum, quod, quae in genetiuo duplicant i, extremam |earum mutant in e euphoniae causa, ut pius pii pietas, medius medii |medietas, anxius anxii anxietas, socius socii societas. liber |quoque excipitur, quod nominatiuo assumpsit tas, non genetiuo: libertas. |tertiae uero declinationis nomina datiuo, sicut superius diximus, assumunt |tas: capax capaci capacitas, tenax tenaci tenacitas, rapax rapaci |rapacitas, procax procaci procacitas, felix felici felicitas, affini affinitas, |infideli infidelitas, celeri celeritas, auctori auctoritas. excipiuntur |pauca, quae b uel p sine s habent ante er: haec enim nominatiuo |assumunt tas, ut puber pubertas, uber ubertas, pauper paupertas. |sed hoc possumus etiam in secundae declinationis nominibus obseruare, ut |supra dictum est. unde liber libertas facit, asper autem et prosper, quia |s habent ante p, asperitas et prosperitas faciunt. saluber et salubris |facit nominatiuum ideoque salubritas et celeber uel celebris celebritas. |uetus quoque, quod unum trium generum in us desinens inuenitur, |nominatiuo assumit tas: uetustas. excipiuntur etiam haec, quae in or |desinentia mutauerunt or in es et assumpserunt tas: maior |maiestas, honor honestas. |sunt alia in as denominatiua, quae plerumque similia sunt |accusatiuo plurali primitiuorum suorum et sunt communia, ut primâs, |optimâs, Rauennâs, Capenâs, Arpinâs, Crotoniâs, Pontiâs, Larinâs, |0129| quae ideo in fine habent circumflexum accentum, quia per syncopam |proferuntur. perfecta enim eorum inueniuntur apud antiquissimos in tis |desinentia, hic et haec primatis, optimatis, Arpinatis, unde neutra |quoque eorum in e desinunt: primate, optimate, Arpinate, et |ablatiuus in i, more eorum, quae in is desinentia, cum sint communis |generis et faciant in e neutrum, in i terminant ablatiuum: a primati, |optimati, Arpinati. et testis eius Caper, qui diuersorum de huiuscemodi |nominibus ponit usus auctorum, confirmans tam in is quam in as |huiuscemodi nomina solere proferri. Cato censorius in I originum: «sed |lucus Capenatis». in II: «si quis mortuus est Arpinatis, eius |heredem sacra non secuntur». ibidem: «lucum Dianium in |nemore Aricino Egerius Baebius Tusculanus dedicauit dictator |Latinus. hi populi communiter: Tusculanus, Aricinus, |Lanuuinus, Laurens, Coranus, Tiburtis, Pometinus, Ardeatis, |Rutulus», Ardeatis dixit pro eo, quod nunc dicimus Ardeas. Titinius |in psaltria: |«Ferentinatis populus res Graecas studet», |pro Ferentinas. non est igitur dubium, quod (cum in omnibus, quae |paenultimam habent circumflexam, si patiantur syncopam, seruamus |0130| eundem accentum in ultima, ut prodûce prodûc, audîuit audît, cupîuit |cupît, fumâuit fumât, illîce illîc, istîce istîc, idque omnibus placet |artium scriptoribus, qui de accentu scripserunt) debeant haec quoque idem |seruare, cum ti subtracta paenultima uocalis, quae circumflectebatur in |dictione perfecta, (id est a) inuenitur ultima in concisione habens eundem |accentum. inueniuntur tamen etiam propria differentiae causa in fine |circumflexa, ut Lenâs Lenatis, Menâs Menatis, ne accusatiui plurales |menae [genus est piscis] et lenae [femininum est lenonis] esse putentur. |in es correptam pauca inueniuntur denominatiua: equus equĕs, |pes pedĕs, et uerbalia: tego tegĕs, mergo mergĕs. |in es productam uerbalia repperi a praesenti uel praeterito tempore; |a praesenti: saepio saepēs, luo luēs, struo struēs, macero maciēs, |luxurio luxuriēs, illuo illuuiēs; a praeterito: rupi rupēs. |in is denominatiua siue uerbalia multas et diuersas habent formas. |alia enim in alis, alia in elis, alia in ilis, alia in ulis finiuntur, ut |curialis, fidelis, docilis, uirilis, curulis, alia uero in ris a longa |antecedente: Apollināris, scholāris, alia in ensis: Atheniensis, |Catinensis; alia duas consonantes habent ante is: agrestis, caelestis, |salubris, muliebris, Samnis, insignis. |ergo in alis desinentia uel ale, si sint a nominibus primae |declinationis, assumunt nominatiuo primitiuorum lis uel le et producunt a |paenultimam (ut curia curiālis, memoria memoriālis, pluuia pluuiālis, |mensa mensāle, uia uiālis), sin secundae, extremam i genetiui, sin |tertiae, is mutant in a longam et assumunt lis: Mercurius Mercurii |Mercuriālis, fluuius fluuii fluuiālis, neuter neutri neutrālis, liber liberi |0131| liberālis, theatrum theatri theatrālis, iudicium iudicii iudiciālis, |Martius Martii Martiālis, fatum fati fatālis, genitus geniti genitālis, caput |capitis capitālis, uirgo uirginis uirginālis, cardo cardinis cardinālis, |hospes hospitis hospitālis, nauis nauālis, dos dotis dotālis, flos floris |florālis, corpus corporis corporālis, caelebs caelibis caelibālis, mors |mortis mortālis, iuuenis iuuenālis (inuenitur et iuuenilis), princeps |principis principālis, municeps municipis municipālis, crinis crinālis, |uox uocis uocālis. sin a quartae declinationis nominibus deriuentur, |abiecta s, sin a quintae, es ex nominatiuo assumunt alis: manus |manuālis, census censuālis, species speciālis. uerbalia quoque a prima |coniugatione inueniuntur in alis: penetro penetrālis. |in elis pauca inuenio denominatiua: fidus fidi fidēlis, crudus crudi |crudēlis, patruus patrui patruēlis, frater fratris fratruēlis. et nota, |quod omnia extremam i genetiui in e productam mutantia assumpserunt |lis, frater uero fratris is in u conuersa assumpsit elis. |i longam habent omnia in ilis, quae a nominibus deriuantur, nec |non in ile neutra, siue ex eis fiant siue non habeant aliud ante se |genus, sed a quacumque parte orationis nascuntur, ut aedis aedīlis, senex |senīlis, anus anīlis, puer puerīlis, uir uirīlis, scurra scurrīlis, |ciuis ciuīlis, seruus seruīlis, quintus Quintīlis, sextus Sextīlis, gens |gentīlis, hostis hostīlis, subtel subtīlis. exīlis etiam a Graeco | ἐξίτηλος factum denominatiuorum seruauit regulam. similiter neutra |producunt paenultimam: ouīle, monīle, cubīle, sedīle. nam in ilis |desinentia uerbalia siue participialia corripiunt eandem i paenultimam: fero |fertĭlis, utor utĭlis, futio (ex quo compositum effutio) futĭlis, uolo |uolatĭlis, textus textĭlis, altus uel alitus altĭlis, fictus fictĭlis. a |pare etiam deriuatiuum, quod a uerbo paro nascitur (unde comparo |0132| comparas. proprie enim pares sunt, qui inter se possunt comparari) uerbalium |regulam seruauit, parilis. Ouidius in VII metamorphoseon: |«arte suum parili reuirescere posse parentem». |cetera quoque omnia i paenultimam corripiunt et, si sint a uerbis primae |coniugationis, a longam habent antepaenultimam, ut amo amas |amābilis, penetro penetras penetrābilis, paro paras parābilis, praedico |praedicas praedicābilis, lacrimo lacrimas lacrimābilis, quasso quassas |quassābilis, laudo laudas laudābilis, tracto tractas tractābilis, aequo |aequas aequābilis, miror miraris mirābilis. excipitur stăbilis, quod |solum antepaenultimam a corripuit. Lucanus in V: |«quam non e stăbili, tremulo sed culmine cuncta / |despiceret». |quae uero a uerbis secundae uel tertiae uel quartae coniugationis nascuntur, |si habeant antepaenultimam i, eam quoque corripiunt: doceo docĭbilis, |credo credĭbilis, utor [utilis] utĭbilis, sentio [sensi] sensĭbilis, audio |audĭbilis. sciendum tamen, quod plurima nascuntur ex his |coniugationibus, quae antepaenultimam i non habent, ut docilis, habilis, flebilis, |nubilis, uolubilis, utilis, et quod quaedam ex praesenti, quaedam ex |praeterito, quaedam ex futuro deriuantur; ex praesenti: doceo docibilis, |habeo habilis, uoluo uolubilis, utor utilis et utibilis; ex praeterito: |plausi plausibilis, sensi sensibilis uel sensilis (Lucretius in II: |«ex insensilibus ne credas sensile nasci»); |ex futuro: flebo flēbilis, unde e ante b productam habuit. |in aris desinentia deriuantur a nominibus siue uerbis, quorum |extrema syllaba incipit ab l uel alia consonante uel a uocali aliqua pura. |fiunt autem a genetiuo nominum siue a positione uerborum sic: |quaecumque litera siue literae sequantur l uel aliam consonantem, ex qua postrema |0133| incipiat syllaba genetiui, transeunt in a longam et assumunt ris uel, si a |uocali incipiat, ipsa extrema mutatur in a longam, et assumunt ris: |populus populi populāris, singulus singuli singulāris, Apollo Apollinis |Apollināris, consul consulis consulāris, miles militis militāris, schola |scholae scholāris, Latium Latii Latiāris, familia familiae familiāris, |peculium peculii peculiāris, molo molis uel mola molae molāris. sic |etiam neutra in are finita: uelum ueli uelāre. Iuuenalis: |«et pegma et pueros inde ad uelaria raptos». |in ensis desinentia, si sint a nominibus primae uel secundae |declinationis, mutant extremam partem nominatiui singularis uel pluralis in en |et assumunt sis: Cirta Cirtensis, Olbia Olbiensis, Sardinia |Sardiniensis, Hispania Hipsaniensis, Catina Catinensis, Enna Ennensis, |Minturnae Minturnensis, castrum castrensis, forum forensis, Ilium |Iliensis, Locri Locrensis, Vtica Vticensis, Cremona Cremonensis, Ostia |Ostiensis (Athenae Atheniensis euphoniae causa i habuit |antepaenultimam et Halice Haliciensis); sin uero tertiae sint declinationis, abiciunt |extremam s genetiui et assumunt ensis: pistor pistoris Pistoriensis, |Carthago Carthaginis Carthaginiensis. quae uero duas consonantes |habent ante is, uel a nominatiuo fiunt primitiuorum uel a genetiuo. et a |nominatiuo quidem deriuata abiciunt extremam literam et assumunt bris: |salus salubris, mulier muliebris; a genetiuo uero, mutata extrema eius |parte in e et assumpta stis uel stris: ager agri agrestis, caelum |caeli caelestis, terra terrae terrestris. |in tis quoque inueniuntur denominatiua, sed antique prolata, |paenultimam natura uel positione longam habentia, ut Samnitis pro |0134| Samnis sicut Laurentis quoque pro Laurens, Tiburtis pro Tiburs teste |Capro. sic Quiritis pro Quiris et Caeritis uel Caeretis pro |Caeres, qui tamen nominatiui nunc in usu non sunt. unde Virgilius in X: |«qui Caerete domo, qui sunt Minionis in aruis». |inuenitur tamen et correptam i habens paenultimam apud eundem |Virgilium: |«est ingens gelidum lucus prope Caerĭtis amnem», |et Horatius similiter in primo epistularum: |«quid deceat, quid non obliti, Caerĭte cera / |digni, remigium uitiosum Ithacensis Vlixis», |nisi pro Caerete, quod est nomen oppidi, e paenultima in i conuersa |protulerunt. Liuius ab urbe condita XLI: «Lanuuini Caeritesque |anguem iubatum apparuisse nuntiarunt». |in os tam denominatiua quam uerbalia pauca inueniuntur: lepus |lepos, competo compes et mutatione e in o compos, custodio custos, |do dos. |in us terminantium diuersae sunt formae tam denominatiuorum quam |uerbalium, ex quibus multas iam diximus, cum de possessiuis tractabamus, |id est de his, quas a Graecis accepimus, formis possessiuorum et Latinis |in ius uel nus desinentibus. nunc ergo dicamus de reliquis in us |0135| terminantibus, quae diuersas, sicut dictum est, habent formas. alia enim in |ius exeunt, ut nuntius, patricius; alia in uus diuisas: arduus, |uacuus; alia in bus: probus, orbus, superbus; alia in cus: acus, |lucus, arcus, parcus; alia in quus: aequus, obliquus; alia in dus: |prouidus, inuidus, liuidus, uiuidus, praedabundus, furibundus, |loquendus, sequendus; alia in lus: patulus, anniculus, bibulus, |credulus; alia in rus: sonorus, honorus; alia in sus: cursus, usus, |spumosus, saxosus; alia in tus: togatus, palliatus, metus, motus; |alia in stus: uenustus, angustus, quaestus. |in ius desinentia, siue a nominibus siue a uerbis deriuata, seruant |ante ius primitiuorum suorum consonantes, ex quibus incipiunt ultimae |uel paenultimae syllabae, sed tum paenultimae, cum et ipsa paenultima |in uocalem desinit et ultima a uocali incipit, ut seruus serui Seruius, |seruilis Seruilius, agellus agelli Agellius, silua Siluius, uirgula |Virgilius, Mars Martis Martius, nuntio nuntius, saucio saucius, scio scius |(sic Apuleius in primo Hermagorae et Pacuuius in Teucro: |«postquam defessus † perrogitando aduenas / |de gnatis neque * quemquam inuenit scium». |unde nescio quoque nescius), exceptis in icius desinentibus: illa |enim assumunt, si sint nomina ex quibus deriuantur uel participia secundae |declinationis, genetiuo, sin tertiae sint, datiuo cius, i tamen tam |paenultima quam antepaenultima correpta, ut aduectus aduecti aduectĭcĭus, |commendatus commendati commendatĭcĭus, faber fabri Fabrĭcĭus, pigneratus |pignerati pigneratĭcĭus, tribunus tribuni tribunĭcĭus, pater patri |patrĭcĭus, aedilis aedili aedilĭcĭus, gentilis gentili gentilĭcĭus. inueniuntur |0136| tamen quaedam a primae quoque declinationis nominibus eiusdem formae, |quae a habent ante cius: gallina gallinacius, membrana membranacius, |chartina chartinacius. |in uus diuisas tam a nominibus quam a uerbis deriuata secundum |in ius terminatorum regulam mutatione extremarum literarum uel literae |in uus solent fieri, ut pater patri patruus, annus anni annuus, |perspicio perspicuus, ambigo ambiguus, rigo riguus, ardeo arduus, uaco |uacuus. notandum inter haec menstruus, quod euphoniae causa |assumpsit t et r. |in quus quoque desinentia similiter fiunt: aequo aequus, obliquo |obliquus; sed magis ab his nominibus uerba quam a uerbis nomina sunt |deriuata. longus longinquus ideo assumpsit n ante quus, quia aliter |euphoniae satisfacere non poterat. |in bus uel cus desinentia a uerbis b uel c ante postremam |uocalem habentibus deriuantur mutatione o et, si ante eam alia sit uocalis, eius |quoque, in us, ut probo probus, orbo orbus, superbio superbus, |parco parcus, luceo lucus, arceo arcus. |inueniuntur pauca a nominibus uel uerbis in ulcus: sus subulcus, |bos bubulcus, peto petulcus. |in dus tres sunt formae: |una quae seruat consonantem, ex qua ultima uel paenultima primitiui |incipit syllaba (sed tunc paenultima, si non intercedat consonans inter |ultimae et paenultimae syllabae uocales), et reliquam eiusdem syllabae uel |syllabarum partem mutat in i correptam et assumit dus, ut herba |herbĭdus, turba turbĭdus, uua uuĭdus, uiuo uiuĭdus, rabies rabĭdus, |tumeo tumĭdus, timeo timĭdus, areo arĭdus, squaleo squalĭdus, ferueo |feruĭdus, inuideo inuĭdus, frigeo frigĭdus, ualeo ualĭdus. excipitur |0137| alternitatis causa, quam Graeci ἐπαλληλότητα uocant, unum pando pandus, |ne, si pandidus dicamus, male sonet alterna d in utraque continua |syllaba, quod in multis solent tam Graeci quam nos euitare (non dicunt |illi Χαρύβδιδος, quamuis exigat regula, sed Χαρύβδεως. et Romani |quoque illos secuti non dicunt huius Charybdidis sed huius Charybdis. |eiusdem uitii causa non dicimus ab eo, quod est mane, manunine, sed |matutine, uitis uinetum, non uitetum, quod tamen etiam a uinea |uidetur esse deriuatum. praeterea meridies pro medidies a medio die. sed |non tamen in omnibus hoc ualet. nam candeo candidus facit, sordeo |sordidus, madeo madidus, nisi quod haec secundae coniugationis in deo; |illud unum, id est pando, tertiae in do desinens habuit huiuscemodi |formae nomen). et haec quidem in dus supra dictae formae nomina |demonstrant habere ea in se, ex quibus deriuantur, ut herbidus, qui habet |herbas, turbidus, qui habet turbam, timidus, qui habet timorem, |rabidus, qui habet rabiem, inuidus, qui habet inuidiam. |in bundus uero desinentia similitudinem habere significant, ut |uitabundus similis uitanti, praedabundus similis praedanti, errabundus |similis erranti, moribundus similis morienti, furibundus similis furenti. |et sunt paene omnia huiuscemodi formae nomina uerbalia et, si a uerbis |primae coniugationis deriuantur, a habent longam antepaenultimam, ut |causor causaris causābundus, uito uitas uitābundus, sin ab aliis, i correptam, |ut ludis ludĭbundus, furis furĭbundus, moreris morĭbundus. excipitur |alternitatis causa rubicundus, quod in paenultima syllaba pro b c habuit, |ne sit absonum, si rubibundus dicamus. |tertia forma in dus terminantium est participialis, id est quae |terminationem habet participiorum futuri temporis passiuorum, et significat |0138| dignum esse aliquem eo, quod demonstratur, ut laudandus laude dignus, |amandus dignus amari, curandus dignus cura, ornandus dignus |ornari, ordinandus dignus ordinari, legendus dignus legi, loquendus |dignus de quo loquantur homines. |in lus desinentium formae similes sunt diminutiuis: pendulus, |credulus, et ueniunt tam a nominibus quam a uerbis, ut annus anniculus, |pateo patulus, credo credulus, pendo pendulus, bibo bibulus. |extremas partes syllabarum finalium siue extremas syllabas, si sint purae, in |ulus uertunt, excepto anniculo differentiae causa: nam annulus |diminutiuum est (nouacula a nouo nouas deriuatur). |in rus denominatiua siue uerbalia pauca inueniuntur, quae |paenultimam producunt: honor honōrus, odor odōrus, decor decōrus, cano |canōrus, sono sonōrus, quorum regula in promptu est: nam nomina |us, uerba rus assumunt. |in sus duplicem habent formam: uel enim participialia sunt, id est |participiis praeteriti temporis similia, et res incorporales significant et sunt |quartae declinationis, ut usus, cursus, lusus, uersus (quod ab |incorporali re ad corporalem quoque adductum est, quae est in literis); aut |mobilia sunt et secundae, ut lassus, fessus, cassus; uel o productam |habent ante sus et significant plenum esse aliquem eius, quod significatur, |ut saxosus plenus saxis, spumosus plenus spuma, uentosus plenus |uentis, harenosus plenus harena. fiunt autem a primitiuis suis hoc modo: |mutant extremam partem syllabae uel syllabam, si pura est, in quam |terminat genetiuus, in o productam et assumunt sus: saxi saxosus, curiae |curiosus, herbae herbosus, scelus sceleris scelerosus, numeri |numerosus, oneris onerosus, perfidiae perfidiosus. notandum, quod a metu |meticulosus fit. Plautus in mostellaria: |«nescis, quam meticulosa res sit ire ad iudicem». |0139| in tus si sint participialia aut denominatiua, uel incorporalia et fixa |sunt, ut motus, tumultus, sonitus, habitus, cultus, consulatus, |tribunatus, uel mobilia, ut togatus, palliatus, loricatus, tunicatus, |gratus, laetus, mutus; et sciendum, quod, si a primae declinationis |nominibus deriuantur, a habent paenultimam productam, ut barbātus, stellātus, |trabeātus, purpurātus; sin a secundae uel tertiae, in quibusdam a, in |aliis i productam, ut pallium [pallii] palliātus, anulus anulātus (Plautus |in Poenulo: |«quia incedunt cum anulatis auribus». |excipitur manuleātus, quod quamuis a paenultimam productam habet, |tamen a quarta declinatione deriuatur: manus manuleātus. Plautus in | Pseudulo: |«manuleatam tunicam habere hominem addecet», |id est manicatam), grates uel gratiae grātus, auītus, marītus, cerrītus, |ab auo, mare, Cerere. excipiuntur uetustus et libertus, in quibus |nominatiui primitiuorum tus assumpserunt. a quartae declinationis |nominibus deriuata u productam habent ante tus: cornūtus, uerūtus, |astūtus, uersūtus. |in ctus, ptus, xus participialia siue uerbalia inueniuntur: amictus, |sanctus, acceptus, sumptus, aptus, captus, raptus, flexus, |laxus, fluxus, luxus, nexus; haec enim omnia, cum non significant |tempus, nomina sunt. |0140| in stus a nominibus uel a uerbis nascuntur exstremam partem |conuertentibus in stus e uel u antecedentibus, ut honor honestus, |maeror maestus, modus modestus, scelus scelestus, robur robustus, |ango angustus, augur augustus. praeterea Venus uenustus, ius iustus, |onus onustus, quae, quomodo uetus uetustus, assumpta tus faciunt |deriuatiua et omnia una uincunt syllaba primitiua absque maesto. |in ax plerumque uerbalia inueniuntur ab omni coniugatione: uoro |uoras uorax, audeo audes audax, teneo tenes tenax, emo emis emax, |fallo fallis fallax, capio capis capax, pellicio pellicis pellax, sagio |sagis sagax. |in ex correptam similiter a uerbis: lateo lates latĕx, uerto uertis |uertĕx, uomo uomis uomĕx. in ex productam similiter: rego regis |rēx, lego legis lēx. |in ix feminina inueniuntur a masculinis uerbalibus siue |denominatiuis in tor desinentibus defigurata, quae mutant or in rix, ut uictor |uictrix, senator senatrix, cultor cultrix; nutritor quoque nutritrix |debuit facere, quod euphoniae causa siue alternitatis mediam syllabam |concidit: nutrix enim dicimus. |in ox uerbalia uel denominatiua: uoco uox, uelum uelox. |in ux: luceo lux, duco dux. |in nx et rx: coniungo coniunx, arceo arx. |in duas consonantes inueniuntur participialia: sapiens, amans, cum |sint sine tempore; inueniuntur et denominatiua: principium princeps, |municipium municeps. |0141| liber quintus de generibus |quoniam de speciebus siue formis nominum, quantum potuimus, supra |tractauimus, nunc de generibus quaerere conemur. |genera igitur nominum principalia sunt duo, quae sola nouit ratio |naturae, masculinum et femininum. genera enim dicuntur a generando |proprie quae generare possunt, quae sunt masculinum et femininum. nam |commune et neutrum uocis magis qualitate quam natura dinoscuntur, quae |sunt sibi contraria. nam commune modo masculini modo feminini |significationem possidet, neutrum uero, quantum ad ipsius uocis qualitatem, |nec masculinum nec femininum est. unde commune articulum siue |articulare pronomen tam masculini quam femini generis assumit, ut hic |sacerdos et haec sacerdos, neutrum autem separatum ab utroque |genere articulum asciscit, ut hoc regnum. |epicoena, id est promiscua, uel masculina sunt uel feminina, quae |una uoce et uno articulo utriusque naturae animalia solent significare. |dubia autem sunt genera, quae nulla ratione cogente auctoritas ueterum |diuerso genere protulit, ut hic finis et haec finis, cortex, silex, |margo. similiter grus, bubo, damma, panthera in utroque |genere promiscue sunt prolata. sunt alia communia non solum masculini et |feminini, sed etiam neutri, et sunt adiectiua, ut hic et haec et hoc |felix, sapiens. sunt quaedam tam natura quam uoce mobilia, ut natus |0142| nata, filius filia; sunt alia natura et significatione mobilia. non etiam |uoce, ut pater mater, frater soror, patruus amita, auunculus |matertera; sunt alia uoce, non etiam naturae significatione mobilia, ut lucifer |lucifera, frugifer frugifera: siue enim de sole siue de luna siue de agro |siue de terra loquar, nulla est discretio generis naturalis in rebus ipsis, |sed in uoce sola; sunt alia quasi mobilia, cum a se, non a masculinis |feminina nascuntur, ut Helenus Helena, Danaus Danaa, liber libra, |fiber fibra. unumquodque enim eorum propriam et amotam a |significatione masculini habet demonstrationem et positionem; sunt alia, quae |differentiae significationis causa mutant genera, ut haec pirus hoc pirum, |haec malus hoc malum, haec arbutus hoc arbutum, haec myrtus |hoc myrtum, haec prunus hoc prunum. et hoc in plerisque inuenis |arborum nominibus, in quibus ipsae arbores feminino genere, fructus neutro |proferuntur uel ligna, ut haec buxus arbos, hoc buxum lignum. |Virgilius: «dant arbuta siluae», «cruentaque myrta», «cerea pruna», |«uolubile buxum». |de singulis igitur terminationibus quomodo possint comprehendi |genera, prout ualeam, hinc tractare incipiam. |masculini generis terminales inueniuntur literae septem: a, o, l, n, r, |s, x, ut scriba, Cicero, sol, flamen, Caesar, bonus, rex; |feminini quoque eaedem, ut Roma, uirgo, Tanaquil, Siren, mater, |ciuitas, pax. in e quoque productam inueniuntur feminina, sed Graeca |dumtaxat, ut Taygetē, Euterpē, et in um, sed figurate, ut «Glycerium |mea» et Dorcium et Philotium. communia in easdem literas desinunt, |quas et masculina, ut hic et haec aduena, homo, uigil, tibicen, |fidicen (ut quibusdam placet, nam usus eorum feminina in a terminat, |fidicina et tibicina), hic et haec pauper, ciuis, dux. neutrorum |duodecim inueniuntur terminales literae: a, e correpta, i, u, l, m, n, r, s, |c, t, d, ut poema, marĕ, gummi, cornu, mel, regnum, numen, |0143| tuber, sidus, lac, caput, aliud. communia trium generum desinunt |in i, m, r, s, x, ut hic et haec et hoc frugi, nequam, par, |prudens, audax. |in a igitur desinentia uel masculina sunt uel feminina uel communia |uel neutra. masculina sunt, quae cum sint propria apud Latinos a |terminantia, apud Graecos assumunt s, ut Catilina, Sulla, Fimbria, |Aquila, Κατιλίνας, Σύλλας, Φιμβρίας, Ἀκύλας; uel contra apud |Graecos in as desinentia uel in es, apud nos in a terminant, ut | Μαρσύας, Σωσίας, Βυρρίας, Χαιρέας, Τυρίας, Βαγράδας, Marsya, Sosia, |Byrria, Chaerea, Turia, Bagrada, ποιητής, κιθαριστής, σοφιστής, | Σκύθης, Μελικέρτης, Λεπτάστης, poeta, citharista, sophista, Scytha, |Melicerta, Leptasta. Sallustius in II historiarum: «quem ex |Mauritania rex Leptasta proditionis insimulatum cum |custodibus miserat». excipitur haec charta et haec cataracta, margarita, |catapulta, quae, cum sint masculina apud Graecos, apud nos etiam genus |cum terminatione mutauerunt. quod autem Turia et similia fluminum |nomina masculina sunt, ostendit etiam Sallustius in am terminans eius |accusatiuum in II historiarum: «inter laeua moenium et dextrum |flumen Turiam». nam si esset neutrum, similis esset accusatiuus |nominatiuo. illa quoque in a desinentia, quae officiorum sunt ad uiros |0144| pertinentium, masculina esse nulla est dubitatio: scriba, lixa, collega. |quae uero, cum apud Graecos communia sunt uel mobilia, apud Latinos in |a desinunt tantum nec ex masculinis in us desinentibus transformantur, |communia tantum et paene omnia a uerbis sunt composita uel deriuata, ut |hic et haec agricola, caelicola, aduena, parricida, Graiugena, |conuiua. Pomponius in auctorato: |«conueni omnes conuiuas meas». |Horatius in sermonum I: |«ut conuiua satur». |alia uero omnia propria siue appellatiua in a desinentia feminina sunt, |ut Musa, curia, Roma, Ilia. in promiscuis tamen inuenimus quaedam |auctoritate ueterum secundum genus masculinum prolata. Virgilius in | georgicon I: |«aut oculis capti fodere cubilia talpae». |idem in bucolico: |«cum canibus timidi uenient ad pocula dammae». |Horatius tamen feminine hoc idem protulit in I carminum: |«et superiecto pauidae natarunt / |aequore dammae». |item Horatius in II epistularum: |«si foret in terris, rideret Democritus, seu / |diuersum confusa genus panthera camelo / |siue elephas albus uulgi conuerterit ora». |et magis in quadrupedibus hoc inuenis: nam in aliis animalibus, si sint |0145| promiscua in a, feminini articulos assumunt. in a neutra non inueniuntur |Latina, sed Graeca, ut poema, schema, emblema, toreuma, |peripetasma, nisi tria monosyllaba Latina eiusdem generis literarum nomina |indeclinabilia: a, ka, ha. omnia enim nomina elementorum propria neutra |sunt tam apud nos quam apud Graecos et indeclinabilia (numerorum uero |nomina, quae declinantur, mobilia sunt uel per tres uel per duas |terminationes, ut unus una unum, duo duae duo, tres tria, ducenti ducentae |ducenta; indeclinabilia uero communia sunt trium generum: hi et hae |et haec quattuor, quinque, sex et deinceps usque ad centum. mille |quoque trium est generum, quia est indeclinabile). |in e correptam neutra sunt omnia, ut marĕ, sedilĕ, monilĕ. in |e productam Graeca feminina, ut Euterpē, Libyē. |in i neutrum, hoc gummi, et a genetiuis composita communia trium |generum, eiusmodi nam nihili, frugi, mancipi obliqui sunt casus |figurate cum omnibus casibus adiuncti. |in o, i antecedente, quando non sunt uerbalia siue participialia, |masculina sunt, ut hic stellio, gurgulio; quando sunt uerbalia siue |participialia, feminina sunt, ut oratio, actio, coniugatio, coniunctio, |interiectio. g quoque uel d antecedentibus, si mutant o in i in genetiuo, |feminina sunt, ut uirgo uirginis, Carthago Carthaginis, uligo uliginis, |dulcedo dulcedinis, acredo acredinis, cupido cupidinis, quod tamen et |masculinum est, quando proprium est ipsius Amoris dei. excipiuntur supra |dictae declinationis masculina haec: hic ordo ordinis, cardo cardinis. |margo quoque auctoritate poetica non solum feminini, sed etiam masculini |generis inuenitur. Statius: |«soluerat Hesperii deuexo margine ponti». |0146| propria quoque inueniuntur feminina, quae apud Graecos in ω uel in ων |desinunt, ut Manto, Dido, Sappho, Ruscino, Bubo, et unum Latinum |Iuno et appellatiuum in ro unum, caro. alia uero omnia masculina |sunt, ut stellio, Anio, Cicero, Milo, Apollo, mango, praedo, |ligo, carbo, sermo, quaternio, exceptis paucis communibus, quae |communia esse tam ipsa natura quam exempla Graecorum nobis |demonstrare possunt, apud quos uel communia uel mobilia haec inueniuntur, ut |hic et haec homo, ὁ ἄνθρωπος καὶ ἡ ἄνθρωπος, hic et haec latro, | ὁ λῃστῂς καὶ ἡ λῃστής. inueniuntur tamen ex his quaedam in a facientia |femininum, ut leno lena. Iuuenalis in II: |«aut apud Isiacae potius sacraria lenae». |caupo quoque caupona facit, quod est tam taberna quam mulier, et ad |imitationem Graecorum: leo leaena uel lea, draco dracaena, strabo |straba. |in u neutra sunt: cornu, genu, gelu. |in c duo sunt neutra: hoc lac lactis et allec allecis. |in d neutra sunt: quid uel quod et aliud (haec enim ratio |nomina esse ostendit) et Bogud, nomen barbarum, quod Liuius in |centesimo quarto decimo declinauit Bogudis. |0147| in al Latina neutra sunt omnia: tribunal, ceruical, uectigal. |excipitur unum monosyllabum masculinum, hic sal salis. Terentius |in eunucho: |«† qui habet in se salem». |Sallustius in Iugurthino: «neque salem neque alia gulae |irritamenta». inueniuntur tamen uetustissimi quidam etiam neutro genere hoc |protulisse. barbara in al desinentia masculina sunt: Hannibal, |Hiempsal, Hasdrubal. |in el correptam neutri sunt generis, mĕl, fĕl, subtĕl, τὸ | κοῖλον τοῦ ποδός. |in el productam barbara masculina inueniuntur: hic Michaēl, |Gabriēl, hic Abēl. |in il unum masculinum, pugil, unum femininum, Tanaquil, |unum commune, uigil, unum neutrum indeclinabile, nihil, quod per |apocopen, id est abscisionem extremae syllabae, ab eo, quod est |nihilum, factum est nihil. |in ol unum est masculinum, sol solis. |in ul quoque unum reperitur masculinum Latinum, consul, duo |communia, praesul, exul, et barbara, Suthul, Muthul; et sunt |propria, quae ideo quidam neutra esse putauerunt, quod appellatiuis neutris |sunt coniuncta: «oppidum Suthul». sed melius est figurate sic esse |apposita dicere, ut si dicam mons Ossa uel Tiberis flumen, quam quod |0148| neutri generis in ul terminantia sint, et maxime, cum lingua Poenorum, |quae Chaldaeae uel Hebraeae similis est et Syrae, non habeat genus |neutrum. |in am unum inuenitur commune trium generum et utriusque numeri, |hic et haec et hoc nequam. |in im quoque unum neutrum proprium, Cim, nomen uici, ut |dicit Celsus. et barbara indeclinabilia non solum in am et in im, |sed in alias quoque literas terminant, in quas Latina uel Graeca nomina |non solent desinere, ut Abraham, Joachim, Loth, Ruth, Iacob, |Dauid, Balac. sed haec nomina nulla regula Latina uel Graeca sunt |moderanda, nisi si transferantur in aliquam declinabilem formam, quod |quidam historici fecerunt, ut Abrahamus Abrahami. |in um neutra sunt omnia: templum, regnum, tectum. |inueniuntur tamen apud comicos feminarum quoque propria, quae in hanc |terminationem diminutionis siue adulationis amatoriae causa proferuntur, |ut Glycerium, Philotium, Dorcium, Sophronium, Abrotonum, |quae quamuis articulos habeant femininos, declinationem tamen et formam |tam apud Latinos quam apud Graecos seruant neutrorum. |in en correptam a canendo composita masculina sunt, ut |cornicĕn, fidicĕn, tubicĕn, tibicĕn, quorum feminina quae sunt in usu |a genetiuo figurantur mutata is in a: fidicinis fidicina, tibicinis tibicina. |alia uero omnia in en desinentia correptam neutra sunt, ut hoc numĕn, |stamĕn, solamĕn, semĕn, cuius nominatiuum etiam hoc seminium |antiqui protulisse inueniuntur. Plautus in milite glorioso: |0149| «uerri adfertur merces, / |non hic suo seminio quemquam † procule nam |inpertiturus est». |excipitur flamĕn [sacerdos Iouis] et pectĕn, quae sunt masculina. |Trogus in XXII femininum a flamine protulit, haec flaminica: «† Papicio |flamen propter mortem flaminicae flaminio abiit». |in en producta Latina generis sunt masculini: liēn, rien uel |rēn et splēn splenis. Graeca uero in n desinentia eadem seruant |genera, quae habent apud Graecos: hic Titan, haec Siren. |in ar Latinum unum dumtaxat proprium masculinum disyllabum |inuenitur, hic Caesar, et monosyllaba masculina, Lar, Nar |(Virgilius: |«sulphurea Nar albus aqua»), |barbara uero plura: Aspar, Bostar, Hamilcar, Arar, quod etiam |Araris dicitur. Lucanus in VI: |0150| «Rodanumque morantem / |praecipitauit Arar». |Virgilius uero in bucolico: |«aut Ararim Parthus bibet aut Germania Tigrim» |accusatiuum in im protulit, qui a nominatiuo est in is terminante, |hic Araris. unum etiam commune trium generum eiusdem extremitatis |inuenitur: hic et haec et hoc par et quae ex eo componuntur, |impar, dispar, compar, separ. alia uero omnia in ar desinentia |Latina neutra sunt, ut hoc laquear, lacunar, lupanar, instar, far, |columbar, quod significat genus uinculi. Plautus in rudente: |«nam † in columbari collus haud multum post erit». |in er, si sint secundae declinationis, masculina sunt: sacer, ager, |auster, beber, puer, oleaster. sin uero tertiae sint declinationis in |er desinentia, b uel u loco consonantis quidem antecedente, neutra |sunt, nisi sint adiectiua, ut tuber, cadauer, suber, uer, uber, |quod significat τὸ οὖθαρ. Virgilius in VII: |«non uobis rege Latino / |diuitis uber agri Troiaeue opulentia deerit». |excipitur hic imber, quod uidetur a Graeco esse ὄμβρος et illius genus |seruasse, et ex eo composita: September, October, Mulciber. terrae |0151| quoque fetus, si sint in er desinentes tertiae declinationis, neutri sunt |generis: siler, papauer, laser, cicer, siser. excipitur haec acer, |quod huius aceris facit genetiuum: nullum enim femininum in er |desinens secundae potest inueniri declinationis. Ouidius: |«et platanus genialis acerque coloribus inpar». |Solinus in memorabilibusde arbore turis: «palam fieret, intorto |eam esse uimine, ramis ad aceris qualitatem». iter quoque |uel itiner uetuste neutri sunt generis et spinter, quod ἀκροχέριον aut |fibulam in umeris aut armillam significat. Plautus in Menaechmis: |«† iubeas spinter nouum reconcinnarier». |idem in eadem: |«mihi tu dederis pallam et spinter? numquam factum |reperies». |alia uero omnia masculina sunt, ut hic pater, frater, asser, passer, |cancer (uetustissimi etiam hoc cancer de morbo protulerunt), hic |agger, anser, carcer (et hoc carcer quidam protulerunt, quos non |sequimur), hic equester, paluster, exceptis duobus, quae ipsa natura |defendit feminino generi, mater et mulier (linter quoque, quod apud |Graecos masculinum est, ὁ λουτήρ, apud nostros femininum est. |Liuius in VI: |«iam in altum expulsa lintre») |et adiectiuis, quae si non in is facient feminina, necessario communia |0152| sunt (ut celer masculinum celeris facit femininum, cuius neutrum in |e inuenitur. Ouidius metamorphoseon VIII: |«praedaque potita nefanda / |fert secum spolium celeris progressaque porta». |Terentius in Phormione: |«† nullus es, Geta, nisi aliquid consilium celere |reppereris»): |pauper, cuius femininum in a quoque uetustissimi proferebant |(Plautus in uidularia: |«paupera haec res est». |Terentius tamen in Andria: |«quam honeste in patria pauper uiuere»), |degener, uber (ὁ εὐθαλῂς καὶ ἡ εὐθαλῂς καὶ τὸ εὐθαλές, |Lucretius in VI: |«sequitur grauis imber et uber». |Cato in II originum: «itaque res uber fuit, antequam |legiones»). |acer et alacer et saluber et celeber, quamuis acris et alacris |plerumque faciant et salubris et celebris feminina, in utraque tamen |terminatione communis etiam generis inueniuntur prolata. Virgilius in VI: |0153| «alacris palmas utrasque tetendit». |idem in V: |«ergo alacris cunctosque putans excedere palma». |Terentius in eunucho: |«quid tu es tristis? quidue es alacris?». |Naeuius in carmine belli Punici: |«fames acer / |augescit hostibus». |Ennius in XVI: |«aestatem autumnus sequitur, post acer hiems». |idem in XII: |«omneis mortaleis uictores cordibus uiuis / |laetanteis uino curatos somnus repente / |in campo passim mollissimus perculit acris». |frequentior tamen usus in er profert masculina et in is feminina, |quorum neutra semper in e finiuntur (hic uolucer et haec uolucris et |hoc uolucre facit. Horatius in IIII carminum: |«inclusit uolucris dies»). |in ir masculina sunt, ut hic uir, leuir, Treuir, abaddir. unum |0154| proprium ciuitatis inuenitur Gaddir (quod quidam femininum esse |putauerunt, sed Sallustius neutrum esse ostendit in II historiarum |accusatiuum nominatiuo similem ponens: «ut alii tradiderunt, |Tartessum, Hispaniae ciuitatem, quam nunc Tyrii mutato |nomine Gaddir habent»; nam si esset femininum, Gaddirem dixisset) |et unum neutrum indeclinabile, hoc ir. |in or comparatiua quidem communia sunt: hic et haec clarior, |felicior, melior, minor, excepto uno hic senior; alia uero omnia |masculina sunt, ut hic orator, cursor, furor, doctor, horror, labor, |exceptis femininis quidem tribus, quorum duo ipsa natura alterius esse |generis prohibet, uxor et soror. arbor etiam, quod iure inter |feminina connumeratur, quod mater quoque dicitur proprii fetus unaquaeque |arbor auctore Virgilio, qui in II georgicon hoc ostendit dicens: |«parua sub ingenti matris se subicit umbra». |unde specialia quoque uniuscuiusque arboris nomina feminina sunt, excepto |oleastro, quod tam forma terminationis quam declinatio prohibuit esse |femininum. nam siler non est inter arbores ponendum, sicut nec rubus. |neutra quoque in or desinentia quattuor inueniuntur: marmor, aequor, |ador, cor, praeterea communia, quae etiam apud Graecos communia |sunt: memor, immemor, et a decore uel corpore uel colore composita, |hic et haec indecor, dedecor, bicorpor, tricorpor, discolor, |concolor. auctor, quando αὐθέντην significat, commune est, quando | αὐξητήν, auctrix facit femininum, sicut omnia uerbalia in or desinentia. |in ur, si sint propria uel deorum uel gentilia uel appellatiua auium |0155| uel f ante ur habentia, masculina sunt: Anxur, Astur, turtur, |uultur, furfur; uerbalia uero, quae hominibus imponi possunt, communia |sunt, si sint tertiae declinationis, ut augur, fur. Horatius in I | sermonum: |«Iulius et fragilis Pediatia furque Voranus». |unum secundae inuenitur masculinum, satur, cuius femininum in a terminat. |alia uero omnia eiusdem terminationis nomina neutra sunt: murmur, |guttur (quod etiam masculino genere protulit Plautus in aulularia: |«etiamne obturat inferiorem gutturem, / |ne quid † anima forte amittat dormiens?»), |sulphur, Tibur, robur, iecur. |in as Latina, si sint patriae, communis sunt generis, hic et haec |Arpinâs, Sufenâs, Capenâs, quorum ideo extrema syllaba circumflectitur, |quia per syncopen ti syllabae, sicut saepe diximus, prolata sunt. |antiquissimi enim hic et haec Arpinatis, Sufenatis, Capenatis, proferre |solebant. alia uero omnia in as desinentia feminina sunt, ut pietas, |probitas, auctoritas, excepto uno proprio, Maecenas Maecenatis (est |etiam Laenâs, quod differentiae causa in fine circumflectitur. |Iuuenalis in I: |«quod captator emat Laenâs, Aurelia uendat»). |inueniuntur tamen alia quoque propria in formam gentilium prolata, ut |Antias historicus, et monosyllaba: as assis, mas maris, uas |masculinum uadis, neutrum uasis, et hoc fas, nefas, nugas etiam, omnis |0156| generis, quae sunt indeclinabilia. Graeca uero tam in as quam in alias |quascumque syllabas terminantia eadem seruant apud nos genera, quae |habent apud Graecos, si eandem seruant terminationem etiam apud |Latinos, quam habent apud illos. in multis enim uidemus commutatione |terminationis genera quoque esse conuersa, ut ὁ κρατήρ haec cratera, ὁ | χάρτης haec charta, ὁ κηρός haec cera, ὁ ἀμφορεύς haec amphora, ὁ | πάνθηρ haec panthera. Horatius in II epistularum: |«diuersum confusa genus panthera camelo / |siue elephas albus uulgi conuerterit ora». |in es correptam [si sint apud Graecos] communia uel mobilia, quae |illi τριγενῆ uocant. hoc autem etiam ex ipsa rerum significatione potest |cognosci in omnibus appellatiuis, utrum possint necne femininorum |quoque esse adiectiua uel etiam neutrorum. quod si ipsa exigat significatio, |in es desinentia communia sunt, ut hebĕs tam de mare quam de |femina dicitur (significat enim tardus et tarda), milĕs quoque hic et |haec milĕs. Ouidius in II metamorphoseon de Callistone loquens: |«miles erat Phoebes, nec Maenalon attigit ulla / |gratior hac Triuiae: sed nulla potentia longa est». |similiter praepĕs, qui et quae in altum uolat, terĕs quoque |rotundus et rotunda, comĕs a comitando, quod tam ad mares quam ad |feminas pertinet, et omnia similiter utrique generi conuenientia: diuĕs, |superstĕs, quadrupĕs, inquiĕs, sospĕs etiam et hospĕs. Lucanus in V: |0157| «hospes in externis audiuit curia tectis». |frequenter tamen haec duo in genere feminino a terminant auctores, |ut Virgilius in III: |«bellum, o terra hospita, portas». |Lucanus in III: |«tunc obtulit hospita tellus / |puppibus accessus facilis, legere rudentes», |et sospita Iuno. Ouidius in II fastorum: |«principio mensis Phrygiae contermina Matris / |sospita delubris dicitur aucta nouis». |inuenitur etiam antistita pro antistĕs. Cicero de signis: |«postridie sacerdotes Cereris atque illius fani antistitae, maiores |natu, probatae ac nobiles mulieres, rem ad magistratus |suos deferunt». neutris quoque coniuncta haec (id est in ĕs communia) |inueniuntur, ut Virgilius in VII: |«sed haec tereti mos est aptare flagello». |Iuuenalis in V: |«nec umquam / |depositum tibi sospes erit». |Lucanus in V: |«rerum nos summa sequetur, / |imperiumque comes». |0158| Sallustius in I historiarum: «nobis primae dissensionis uitio |humani ingenii euenere, quod inquies atque indomitum |semper in certamine libertatis aut gloriae aut dominationis |agit». alia uero omnia, id est quae nullam significationis naturalem |communionem habent cum femininis, masculina sunt, ut gurgĕs, tramĕs, |stipĕs, limĕs, poplĕs, fomĕs, caespĕs, exceptis in gĕs |desinentibus, quae in genetiuo e seruant (sunt enim feminina duo: segĕs segetis, |tegĕs tegetis) et uno arboris nomine, quod ratione supra dicta femininum |est, abiĕs, et compĕs compedis. Terentius: |«habendae compedes». |in es productam, si sint quintae declinationis, feminina sunt. excipitur |unum diēs, quod tam masculini quam feminini generis in singulari |numero inuenitur (ex quo et diminutio fit, diecula. Terentius in Andria: |«eho inpudens, non satis † est, quod tibi dieculam addo?» |pro dilatione aliqua temporis), in plurali uero semper masculinum |inuenitur: non enim incertum tempus uidetur significare, quod plerumque in |feminino genere inuenimus numeri singularis. ideo autem diximus |plerumque, quod inuenitur in usu et pro certo tempore femininum et pro incerto |masculinum e contrario. Virgilius in II: |«uenit summa dies et ineluctabile tempus / |Dardaniae». |Lucanus in III: |«non usque adeo permiscuit imis / |longus summa dies, ut non, si uoce Metelli / |0159| |seruantur leges, malint a Caesare tolli». |Statius in I: |«longumque in saecula digne / |promeriture diem». |ex eo quoque compositum semper masculinum est, hic meridiēs, certum |enim significat tempus diei. Terentius in adelphis: |«† ipso meridie stipulam colligendo». |alia uero in es productam desinentia, quae sunt propria, masculina |inueniuntur, ut Herculēs, Vlixēs, Persēs, Achillēs, Verrēs, Chremēs, |Lachēs, excepto uno feminino, Cerēs Cereris. appellatiua uero, si sint |ad homines pertinentia, quae apud Graecos communia uel mobilia, apud |nos communia sunt, ut herēs, locuplēs, quod et neutrum est. alia |uero omnia feminina sunt, ut caedēs, stragēs, struēs, uulpēs, apēs, |luēs, labēs, cladēs, nubēs. excipitur hic uerrēs appellatiuum, |cum porcum significat. |in is finita nomina, si sint adiectiua uel deriuatiua appellatiua, |communia sunt, et si ad homines proprie solos pertinent, non faciunt ex se |neutra, ut hic et haec ciuis, hic et haec hostis (Statius in V | Thebaidos: |«turbidus incertusque oculis uigilantibus hostem / |occupat amplexu», |cum de uxore Helimi Gorge loquitur), hic et haec Samnis (aedilis, |quia dignitatis est ad uiros pertinentis, masculini generis est); sin tam ad |homines quam ad alias res dici possunt, in e faciunt neutrum: hic et |haec suauis et hoc suaue, hic et haec dulcis et hoc dulce, hic |et haec regalis et hoc regale, hic et haec amabilis et hoc |amabile. alia uero in is desinentia, n uel duas consonantes in eadem syllaba |uel duplicem consonantem ante is habentia et quae paenultimam syllabam |0160| una ex liquidis terminant, masculina sunt, ut panis, funis, amnis, |ignis, piscis, fascis, fustis, postis, uectis, axis, ensis, |anguis, unguis, collis, follis, mensis, corbis, orbis, torquis. |excipitur haec bipennis, quod ideo femininum est, quod quasi adiectiuum |est securis, uel quod a penna, quod ipsum quoque femininum est, |componitur. sed magis adiectiuum hoc esse Virgilius ostendit ferro bipenni |ponens in XI: |«ferro sonat alta bipenni / |fraxinus». |excipitur etiam canis commune, quod et natura sic esse ostendit. finis |quoque et clunis tam masculini quam feminini generis usurpauit |auctoritas in una eademque significatione. Iuuenalis in IIII: |«ad terram tremulo descendant clune puellae». |Horatius in I sermonum: |«quod pulchrae clunes, breue quod caput, ardua ceruix». |multa tamen et in hac et in aliis terminationibus confudisse genera |inueniuntur uetustissimi, quos non sequimur, ut haec amnis, funis, |anguis. composita siue ex masculinis siue ex femininis, si adiectiua fuerint, |communia sunt, ut hic sanguis, hic et haec exanguis et hoc |0161| exangue; animus, hic et haec exanimis et hoc exanime; cuspis, hic |et haec tricuspis. inuenitur tamen hoc etiam neutro adiunctum, sed |per obliquos casus. Ouidius in I metamorphoseon: |«positoque tricuspide telo / |mulcet aquas». |pestis etiam et neptis et uestis, cum duas consonantes ante is |habent, feminini sunt generis, et uallis, turris, peluis, pellis, |quamuis paenultimae syllabae liquidis terminantur, tamen feminina sunt. illa |quoque masculina sunt, quae una syllaba crescunt in genetiuo, ut hic |lapis lapidis, puluis pulueris, sanguis sanguinis, uomis uomeris, cinis |cineris. excipiuntur haec cuspis cuspidis, cassis cassidis, quorum |extremae syllabae amborum ab s coeperunt, quod in eiusdem formae |masculinis non inuenies, lis quoque litis. alia uero omnia in is desinentia |feminina sunt: haec auis, classis, puppis, cutis, securis, messis, |bilis, strigilis, uis. Graeca uero eandem habentia terminationem |genera quoque, quae apud Graecos habent, seruant etiam apud Latinos, sicut |et alia paene omnia, quod iam superius diximus, ut Paris, Tibris, |tigris, Thetis. molaris a mola deriuatum potest esse commune, cum |adiectiuum est, sed quia plerumque ad dentem uel lapidem refertur, usus |frequens masculinum hoc profert. Statius in V Thebaidos: |«uastaeque sudes fractique molares». |in os terminantia feminina tria inueniuntur: cos cotis, dos dotis, |glos gloris; communia quinque: custos, sacerdos, bos, compos, |impos; neutra duo: os oris et os ossis. alia uero omnia masculina |sunt: mos, ros, flos, lepos, nepos. |in us correptam secundae uel quartae declinationis, si sint arborum |nomina, feminina sunt, propria quoque uel appellatiua Graeca os in us |0162| conuertentia, quae apud Graecos feminini sunt generis, ut haec |cupressŭs, myrtŭs, laurŭs, cornŭs, quercŭs, fagŭs, pirŭs, platanŭs, |Scyrŭs, Berytŭs, Pylŭs, Iliŭs, Arctŭs (appellatiua uero, ut |crystallŭs, costŭs, phaselŭs). alia uero omnia eiusdem terminationis |supra dictarum declinationum masculina sunt, ut hic clarŭs, magnŭs, |animŭs, uentŭs, somnŭs, lacertŭs, cursŭs, metŭs, sexŭs |(quamuis Plautus etiam hoc sexus neutro genere protulit in rudente: |«uirile sexus numquam ullum habui»), |fluctŭs, artŭs, portŭs, acŭs, unde aculeus diminitiuum teste |Probo. sed in usu frequenter haec acus inuenimus. Lucanus in X: |«quod Nilotis acus compressum pectine Serum». |Iuuenalis in I: |«ille supercilium madida fuligine tinctum / |obliqua producit acu». |idem in II: |«emerita quae cessat acu». |inuenitur etiam hoc acus huius aceris, quod Graeci σκύβαλον dicunt, id |est purgamentum frumenti. Varro rerum rusticarum III: «acus |substernendum gallinis parturientibus. acus in area excutitur». |0163| idem in I: «argillam mixtam acere». excipiuntur secundae |declinationis haec: humŭs, aluŭs (Virgilius in II: |«in latus inque feri curuam conpagibus aluum». |Accius tamen masculinum hoc protulit annali I: |«Maia nemus retinens grauido concepit in aluo») |et domŭs, colŭs, quae tam secundae quam quartae declinationis |inueniuntur; quartae uero: anŭs, murŭs, socrŭs, quae ipsa natura |feminarum esse ostendit, et praeterea manŭs, tribŭs, porticŭs, et |neutra pelagŭs, quia et apud Graecos eiusdem est generis, et uulgŭs, quod |tam masculini quam neutri generis inuenitur. uirŭs quoque neutri est |generis, sicut pus, quod est indeclinabile. penŭs inuenitur et |masculinum et femininum et neutrum. Virgilius in I: |«cura penum struere». |Terentius in eunucho: |«cum in cellulam ad te patris penum omnem |congerebam clanculum». |Horatius in I epistularum: |«annonae prosit, portet frumenta penusque». |in us correptam tertiae declinationis nomina neutra sunt, ut |munŭs, opŭs. excipitur hic lepŭs, haec Venŭs, hic et haec |Ligŭs, hic et haec et hoc uetŭs, et pecŭs, quod femininum haec |pecus pecudis declinatur, teste Capro neutrum: hoc pecus pecoris. |in us productam, si sint monosyllaba, neutra sunt, ut rūs, crūs, |iūs, plūs, tūs. excipiuntur hic mūs muris, hic et haec sūs |0164| suis, grūs gruis. supra syllabam autem feminina sunt, ut seruitūs, |iuuentūs, senectūs, salūs, palūs, tellūs. |in ax desinentia, si sint adiectiua, communia sunt trium generum, |ut hic et haec et hoc capax, audax, contumax, peruicax, |rapax, fallax; alia uero, etiamsi interposita sit alia consonans, feminina |sunt, ut fornax, pax, fax, lanx, arx, calx, falx. propria |Graeca et barbara masculina sunt: Aiax, Pharnax, Atax. |in ex monosyllaba masculina duo inueniuntur: rex, grex. alia |uero omnia monosyllaba in x quacumque uocali siue consonante |antecedente feminina sunt, ut lex, faex, crux, lux, merx, nix, pix, |nox, calx. excipitur unum commune hic et haec dux. in ex |supra syllabam i antecedente in paenultima syllaba feminina sunt: haec |ilex, silex (auctores tamen et hic silex inueniuntur proferentes. |Iuuenalis in secundo: |«nec melior, pedibus silicem quae conterit atrum». |Ouidius in VII metamorphoseon: |«aut ubi terrena silices fornace soluti». |Virgilius autem in VIII: |«stabat acuta silex praecisis undique saxis»). |paelex quoque ad mulieres pertinens femininum est, nec non etiam |carex. Virgilius in georgicon III: |«et carice pastus acuta». |alia, nisi sint adiectiua, masculina sunt: hic uertex, culex, pollex, |codex, murex, cortex; hoc tamen etiam feminini inuenitur. |Virgilius in VII: |0165| «raptus de subere cortex». |idem in bucolico: |«tum Phaethontiadas musco circumdat amarae / |corticis atque solo proceras erigit alnos». |ueruex etiam, cuius finalis syllaba naturaliter producitur, masculinum est. |Iuuenalis in I: |«et elixi ueruecis labra comedit». |adiectiua uero omnia in x desinentia, siue e siue quacumque uocali alia |antecedente, communia sunt trium generum, ut hic et haec et hoc |simplex, artifex. |in ix, si paenultima breuis est, masculina sunt: hic călix, hic |uărix. excipitur haec sălix et haec fĭlix. Virgilius in II georgicon: |«et filicem curuis inuisam pascit aratris». |alia uero feminina sunt: haec mātrix, cōrnix, lōdix, et omnia |uerbalia, ut uictrix, nutrix, meretrix, natrix (quod tamen, cum |speciem anguis significat, masculini quoque inuenitur. Lucanus in VIIII: |«et natrix uiolator aquae». |potest tamen hoc et figurate ad serpentem uideri redditum, quod etiam |feminino genere profertur, ut idem: |«hinc maxima serpens / |Python», |sicut: |«Praeneste sub ipsa»), |0166| obstetrix quoque pro obstitrix. excipitur hic fornix, quod quamuis |paenultimam positione longam habuit, tamen masculinum est. adiectiua |supra dictam seruant generum regulam: hic et haec et hoc pernix, |felix. sciendum tamen, quod in uerbalibus in trix terminantibus |inuenimus obliquos casus coniungi solere etiam neutris, ut uictrici signo, |unde: |«uictricia tollite signa», |quamuis hoc uictrix non memini me legisse, etsi analogia declinationis |exigat. |in ox omnia adiectiua sunt: uelox, pernox, ferox, excepto uno |celox (species est nauis) et monosyllabis, de quibus supra dictum est: |haec uox, nox. |in ux supra syllabam masculina sunt propria: Pollux, Volux; |unum commune, quod n habet interpositam in nominatiuo et eam in |obliquis casibus amittit, hic et haec coniunx coniugis. sunt tamen, qui |nominatiuum quoque putant sine n scribendum. |in yx Graeca sunt et seruant eadem apud nos genera: Phryx, |Eryx, Styx, sandyx. |breuiter quoque de generibus in x terminantium sic possumus dicere, |quod in x desinentia adiectiua communia sunt trium generum, ut hic et |haec et hoc audax, artifex, felix, uelox, appellatiua uero ad |utrumque sexum hominum pertinentia communia utriusque, ut hic et haec |coniunx, dux, quae autem ad solos mares pertinent, masculina, et quae |ad feminas, feminina, ut hic rex, haec paelex. Graeca uero siue |notha eadem seruant et apud nos genera, quomodo et barbara, ut hic Phaeax, |0167| Aiax, calix (ἀπὸ τοῦ κύλιξ), Pollux, Atax, Volux, haec Sphinx, |nox. reliqua supra syllabam, nisi sint fetus terrae, e ante x habentia |masculina sunt, ut hic cimex, uertex, apex, ueruex. excipitur |supellex. alia uero omnia in x desinentia feminina sunt, ut haec pax, |nux, crux, ilex, salix, carex, filix ἄγρωστις, fornax, uibix | μώλωψ, celox. excipiuntur hic grex, uarix, fornix, et hic et |haec cortex, silex. |in t neutra sunt, ut caput, sinciput, occiput, git μελάνθιον, |Nepet, oppidi nomen. |in duas desinentia consonantes, si sint adiectiua, communia sunt trium |generum, ut hic et haec et hoc expers, prudens, inops, insons. |in his sunt ponenda et illa omnia, quae apud Graecos uel communia sunt |uel faciunt ex se feminina: princeps (ὁ ἀρχηγὸς καὶ ἡ ἀρχηγός. |Virgilius in X: |«tu mihi nunc pugnae princeps, tu rite propinques / |augurium Phrygibusque adsis pede, diua, secundo»), |municeps (ὁ συντελεστῂς καὶ ἡ συντελέστρια ἢ ὁ πολίτης καὶ ἡ | πολῖτις. Iuuenalis in quinto: |«municipes Iouis aduexisse lagoenas»), |0168| parens (ὁ γονεὺς καὶ ἡ γονεύς). quae quamuis possint figurate neutris |quoque adiungi, in plurali tamen numero deficit eorum secundum neutra |terminatio, et fortassis quia aliud significant principia, municipia, |parentia; nec apud Graecos tamen habent neutra γονεύς nec πολίτης, quae |non sunt adiectiua. alia uero, si sint monosyllaba, feminina sunt: ars, |fors, gens, mors, lens, frons, mens, pars, sors, scrobs |(Ouidius in VII metamorphoseon: |«haud procul egesta scrobibus tellure duabus». |et masculino tamen genere inuenitur. Plautus in Amphitrione: |«ibi scrobes effodito tu plus sexagenos in dies»), |ops, stips, trabs, stirps, quod etiam masculinum inuenitur et |maxime in arboribus, urbs, puls, exceptis mons, fons, pons, dens, |Mars. quae uero supra syllabam sunt, si sint propria uel in ps |desinentia, masculina sunt: Arruns, Vfens, Cinyps, Mauors, manceps, |adeps τὸ λίπος, forceps, auceps, quae tamen ueteres etiam feminino genere |protulerunt. Varro in II rerum rusticarum: «adipe suilla». Marsus: |«adipis pondo triginta uetustae». |Nouius in lignaria: |0169| «signare oportet frontem calida forcipe». |cetera uero feminina sunt: hiems, cohors. |in aus feminina sunt: fraus, laus. |in aes diphthongum unum masculinum: praes praedis, et unum |neutrum: aes aeris. |sciendum tamen, quod uetustissimi in multis, ut diximus, supra |dictarum terminationum inueniuntur confudisse genera, nulla significationis |differentia coacti, sed sola auctoritate, ut hic et haec aspergo, aluus, |arcus, adeps uel adipes, charta, cardo, cinis uel ciner, |ceruix, collis, crux, calx, cupressus, platanus, populus, laurus, |aquila, crinis, carbasus, colus, hic et haec cassis, clunis, |hic et haec † conscia, callis, fornax, frutex, grex, frons |frontis, hic et haec humus, imbrex, limus, latex (Accius: |«non calida latice lautus»), |lembus, linter, lepus, agnus, leo, pampinus, perdix, hic et |haec palumbes, hic et haec faex, rudens ὁ πρότονος, socrus, |supparus περιώμιον et hoc supparum, senex, stirps, torris | ὁ δαλός, tiaras, Tibris, amnis, torquis, trames, uesper, hi et |hae uepres. in multis aliis etiam confudisse genera uetustissimi |inueniuntur siue in eisdem terminationibus seu immutantes eas. neutra quoque |0170| quaedam solebant etiam masculino genere proferre uel ex contrario: hic |et hoc guttur, murmur, globus, quod etiam hoc glomus dicitur |glomeris. hic fretus etiam et dorsus, huius fretus, dorsus pro fretum |freti et dorsum dorsi dicebant, hic gelus pro hoc gelu, Histrum pro |Hister, et Rhenum, Tanagrum, Metaurum, Iberum, Vulturnum, |Oceanum (hoc tamen, quotiens flumen sequebatur, solebant facere). iubar |quoque tam masculinum quam neutrum proferebant (Ennius in | annalibus: |«interea fugit albus iubar Hyperionis cursum». |Caluus in epithalamio: |«Hesperium ante iubar quatiens» |hoc iubar dixit: si enim esset masculinum uel femininum, iubarem |dixisset), hic et hoc liquor, hic et hoc papauer, hic et haec et |hoc penus et hoc penum (Plautus in Pseudulo: |«† nisi mihi annuus penus hic ab amatoribus congeratur, / |† cras populo prostituam uos, o puellae». |Lucilius: |«magna penus paruo spatio consumpta peribit». |Plautus in captiuis: |«† dicam seni curet sibi aliud penus». |Caesar Strabo in oratione, qua Sulpicio respondit: «deinde |propinquos nostros Messalas domo deflagrata penore |uolebamus priuare». Afranius in talione: |0171| «uos quibus cordi est intra tunicam [manus] laeua, |dextra intra penum / |erile»), |hic et haec et hoc pecus (Ennius in Nemea: |«pecudi dare uiua marito». |potest tamen figurate hoc esse prolatum, ut si dicam aquila maritus uel |rex auium), hic et haec retis et hoc rete, hic et hoc sexus, hic |et haec et hoc specus, hic et hoc sal. Cato in II: «ex sale, qui |apud Carthaginienses fit». Afranius in Compitalibus: |«ut, quicquid loquitur, sal merum est». |etiam hoc sale Ennius protulit in XIIII annalium: |«caeruleum spumat sale conferta rate pulsum / |per mare». |supra dictorum tamen nominum usus et apud Caprum et apud |Probum de dubiis generibus inuenis. |0172| de numeris |numerus est dictionis forma, quae discretionem quantitatis facere |potest. est autem uel singularis uel pluralis, nam dualis apud Latinos non |inuenitur. singularis est, ut homo, pluralis, ut homines. et sciendum, |quod in uno proprie numerus non dicitur, sed abusiue, quomodo |nominatiuus casus non est, sed abusiue casus dicitur, quod facit alios casus, |quamuis multi de hoc dicant, quod ideo casus sit dicendus, quod a generali |nomine cadant omnium specialium nominatiui. sed si ob hoc casus est |dicendus, omnes partes orationis possunt uideri casum habere: et uerbum |enim et aduerbium et coniunctio a generali uerbo et aduerbio et |coniunctione cadunt in speciales positiones singularum. alii autem dicunt, quod |ipsa terminatio nominatiui cadens in alias diuersas terminationes non |incongrue casus nominatur, cum naturam habeat, ut cadere possit et cadendo |faciat omnes casus; quippe si casus dicitur non solum illud, in quod cadit |aliquid, sed etiam ipsa res, quae cadit. unde aptota dicunt illa nomina |doctissimi artium scriptores, quae nominatiuum tantum habent casum, in |quo refutatur illorum ratio, qui ideo putant eum casum nominatum, quod |a generali nomine cadat. possumus autem et a maiore et frequentiore |parte casuum, qui sunt obliqui, hunc quoque accipere nominatum, quomodo |et syllabas ex singulis uocalibus dicimus. ergo singularis quoque numerus |bene dicitur, quod ipse geminatus et multiplicatus facit omnes numeros et |quod omnes numeri ex ipso componuntur et in ipsum dissoluuntur. |et singularis quidem numerus finitus est, pluralis uero infinitus. cum |enim dico homo, certum est de uno dicere, cum uero homines, |incertum est, de quot, nam a duobus usque ad innumerabiles extenditur |significatio. itaque natura numerorum quoque certorum inuenit nomina, quibus |0173| adiunctis nihil ultra citraque intellegere liceat, ut homines duo, centum |uel mille. ergo dubitationem pluralium discutit adiunctio eorum nominum, |quae singulis numeris sunt propria suae cuiusdam positionis, quippe cum |sint pluralia non a singularibus nata. |numeros autem hae habent dictiones, quae personas quoque habent |uel finitas uel infinitas, id est nomina, uerba, participia, pronomina. unde |si deficiat personis uerbum, deficit etiam numero, qualia sunt infinita, |impersonalia, gerundia uel supina. aduerbium uero, quamuis saepe |demonstret numerum ad significationem nominum numeralium, non tamen quasi |accidentem hunc habet: accidentia enim generalia fere sunt ad omnes |species partium perfectarum. quod enim dicas singularis numeri aduerbium |uel quod pluralis? cum similiter omne aduerbium tam singularibus quam |pluralibus uerbis adiungitur, etiam numerale quemcumque numerum |significet (ut singillatim circumeo et singillatim circumimus, pluraliter |loquor et pluraliter loquimur, saepissime dico et saepissime dicimus), |quod in nulla parte alia numerum possidente potest contingere nisi |figurate, ut, cum sint numeri singularis, plurali addicantur uel, cum sint |pluralis, singulari. praeterea nomen et pronomen et uerbum et participium |declinantur in numeros. aduerbium autem quicquid significet et |quemcumque numerum, indeclinabile manet. hoc tamen interest inter numerorum |nomina, quae sunt indeclinabilia, et inter aduerbia, quod ea licet tam |singularibus adiungere, ut praedixi, quam pluralibus, ut milies dixi et |milies diximus, illa uero non nisi pluralibus, ut mille homines diximus. |nec praepositio igitur nec coniunctio nec interiectio numerum habent, |quippe nec personas significant. |inueniuntur quaedam nomina, quae utrumque numerum eadem uoce |0174| demonstrant, ut in prima declinatione singularis genetiuus et datiuus et |pluralis nominatiuus et uocatiuus, huius et huic poetae hi et o poetae. |et in mobilibus trium generum omnibus singularia feminina et pluralia |neutra eandem uocem habent: haec prima ἡ πρώτη καὶ τὰ πρῶτα, sacra | ἡ ἱερὰ καὶ τὰ ἱερά, maxima ἡ μεγίστη καὶ τὰ μέγιστα. in secunda |quoque declinatione genetiuus singularis et nominatiuus et uocatiuus |pluralis idem est: huius docti et hi docti et o docti. in tertia omnium |in es productam terminantium, cum pares habeat nominatiuo syllabas |genetiuus, nominatiuus quoque pluralis et accusatiuus et uocatiuus idem est, |ut hic uerres hi et hos et o uerres, haec caedes hae et has et |o caedes. in quarta etiam genetiuus singularis et nominatiuus et |accusatiuus et uocatiuus pluralis idem est, quippe in omnibus his casibus |producitur us: huius fluctus hi et hos et o fluctus. in quinta quoque |declinatione omnis nominatiuus et uocatiuus singularis et nominatiuus et |accusatiuus et uocatiuus pluralis idem est, ut haec et o res, spes, |facies, hae et has et o res, spes, facies. nec solum in nominibus, |sed etiam in pronominibus inuenies quaedam communia utriusque numeri, |ut in his, quae genetiuum uel datiuum singularem in i terminant et |similiter nominatiuum pluralem: mei, tui, sui, nostri, uestri, illi, isti, |ipsi, ei. qui quoque tam singularis est nominatiuus quam pluralis. |in participiis quoque mobilibus idem fit, quod in nominibus. nam in |uerbis nulla uox eadem apud Latinos singularis est et pluralis. |sunt quaedam nomina semper singularia uel natura uel usu: natura, |0175| ut propria, quae naturaliter indiuidua sunt: Iuppiter, Venus, Ceres, |Achilles, Hector, sol, luna, Italia, Sicilia, Cilicia; usu, quae |singulariter proferri tradidit usus, ut sanguis, puluis. in his tamen ipsis |est quando uel euentus uel partitio regionum uel diuersae opiniones uel |auctoritas ueterum cogit uel quando pro appellatiuis quoque proferuntur, ut |etiam plurali numero proferantur: euentus, quod euenit saepe eodem |proprio nomine duos uel plures nuncupari, ut Aeneas Anchisae filius et |Siluius Aeneas, Pyrrhus filius Achillis et Pyrrhus rex Epirotarum, Aiax |Telamonius et Aiax Oilei filius. haec enim non naturaliter communia |sunt, quippe nullam qualitatem communem significant, sed casu diuersis |contigere personis. idem facit partitio regionum, ut Gallia citerior et |Gallia ulterior, diuersae opiniones, quod quidam multos soles et multas |lunas esse putauerunt (terra quoque, uirtus, pietas, iustitia, probitas |et similia, quando deas significant, propria sunt, quando uero partes uel |in hominibus sitas res, appellatiua sunt. itaque si sint propria, non |habent pluralem numerum, sin appellatiua, habent); auctoritas, ut mella, |frumenta, ordea, farra plurali numero protulit Virgilius, cum in usu |frequentiore singularis numeri sunt, sicut alia quoque plurima, ut |sanguis, puluis, pax, quae tam singulariter quam pluraliter prolata idem |possunt significare. sed pluraliter non utimur eis, quia auctoritas deficit, |cui si collibuisset, quomodo cruores, dicere sanguines, uel quomodo |0176| cineres, sic pulueres, nihil impediret. sciendum tamen, quod metallorum |uel seminum uel umidorum ad mensuram uel ad pensum pertinentium |pleraque semper singularia inueniuntur, ut aurum, argentum, aes, |plumbum, stannum, uitrum, orichalcum, electrum, triticum, eruum | ὄρυζα, faba, lens, pisa, conchis, acetum, liquamen, mulsum, |oleum. adeo autem haec usus, non regula prohibet etiam pluralia |habere, quod quidam propria confisi auctoritate plurali quoque, ut dictum |est, haec protulerunt numero, ut ordea, frumenta, fabae, uina, mella. |similiter sunt quaedam semper pluralia uel natura uel usu: natura, ut |Gemini, proprium in signo caelesti, et Pisces, usu, ut manes, arma, |moenia, Floralia, Saturnalia, nundinae, kalendae, nonae, idus, |Compitalia, Neptunalia et omnia paene festorum dierum nomina. sunt |quaedam singularia uoce, intellectu pluralia, quae etiam comprehensiua |dicuntur, id est περιληπτικά, ut populus, exercitus, legio; alia contra |intellectu singularia, uoce pluralia, ut Athenae, Thebae, Mycenae, |Maenala, Gargara, Tartara, Dindyma, Bactra. inueniuntur tamen in his |quaedam etiam singulariter prolata idem significantia. Virgilius in V: |«Argolicoue mari depressus et urbe Mycena». |Statius in VIIII Thebaidos: |«uiue superstes, ait, diraeque ad moenia Thebes / |0177| |solus abi». |Maenalus quoque dicitur et Tartarus et Gargarus. Virgilius in | bucolico: |«Maenalus argutumque nemus pinosque loquentes / |semper habet». |idem in VI: |«tum Tartarus ipse / |bis patet in praeceps tantum tenditque sub umbras». | de figuris |figura quoque dictionis in quantitate comprehenditur: uel enim |simplex est, ut magnus, uel composita, ut magnanimus, uel decomposita, |quam Graeci παρασύνθετον uocant, id est a compositis deriuata, ut |magnanimitas, quae rationabiliter separatim accepta est figura a Graecis. |neque enim simplex poterit esse, quae a composita deriuatur dictione, neque |composita, quia, quod suum est compositorum, non habet, id est ut ipsa |per se ex diuersis componatur dictionibus separatim intellegendis sub uno |accentu et unam rem suppositam [id est significandam] accipiat, ut est |respublica, iusiurandum et talia. una est enim res supposita, duae uero |uoces diuersae sub uno accentu prolatae, quas inuenis separans |compositum, etiamsi sit a corruptis compositum, ut est parricida. hoc enim |ipsum per se compositum quaerentes ex quibus dictionibus est, |inuenimus diuisione facta eas per se intellegendas: dicimus enim a parente |et a uerbo caedere, quae utraque per se integra sunt et intellectum |habent plenum, quod in decompositis fieri non potest. si enim dicam |magnanimitas compositum est a magno et animitate, nihil dico, animitas |0178| enim per se non dicitur. necesse est ergo dicere, quod magnanimus |quidem compositum est a magno et animo, quae sunt intellegenda per |se, a magnanimo autem deriuatum est magnanimitas: quamuis |inueniuntur multa dubia, utrum decomposita sint an composita, ut impietas, |infelicitas, perfectio. quae si ab impio et infelice et perfecto |dicamus deriuata, decomposita sunt, cum autem in duo separatim intellegenda |possint diuidi, uidentur esse composita, quomodo etiam participia, quae a |compositis uerbis deriuantur, ut perficiens, neglegens, circumdans, |anteueniens. sunt tamen quaedam, quorum simplicia in usu frequenti |non sunt, ut defensor, repleo, compleo, suppleo, deleo, releo, |defendo, offendo, respicio, aspicio, suspicio, despicio. quod |autem rationabiliter simplicia quoque horum possunt dici, ostendunt |nomina ex eis nata: plenus quasi a pleo uerbo, letum quasi a leo |uerbo et leor. specto etiam uerbum quasi a uerbo spicio natum est |frequentatiuum. |componuntur autem nomina modis quattuor: ex duobus integris, ut |tribunusplebis, iusiurandum; ex duobus corruptis, ut beniuolus, |pinnirapus; ex integro et corrupto, ut inimicus, extorris; ex corrupto et |integro, ut efferus, impius. et sciendum, quod omnes partes orationis |habent composita absque interiectione et plerisque participiis. |interiectiones enim semper simplices sunt, participia uero uel simplicia uel |decomposita plerumque [id est a compositis uerbis deriuata] sunt: per se enim |0179| raro componitur participium. nam si quis dicat, faciens participium |compositum fieri efficiens, sciat hoc minime potuisse fieri, nisi prius |uerbum compositum fuerit, ut est facio efficio, et ex hoc uerbo nasci |participium efficiens. quae enim participia per se componuntur, |pleraque amittentia uim participii transeunt in nomina, ut potens impotens, |doctus indoctus. ideo autem diximus pleraque, quod illa participia |uidentur a simplicibus suis esse composita, quae non uerborum sui |temporis, sed participiorum simplicium regulam seruant, ut contigi contactus |a simplici tactus, coegi coactus a simplici actus, contuli collatus a |simplici latus. |nomina uero componuntur uel cum aliis nominibus, ut omniparens, |paterfamilias, uel cum uerbis, ut armiger, lucifer, uel participiis, ut |senatusdecretum, plebisscitum, uel pronominibus, ut huiuscemodi, |illiusmodi, uel aduerbiis, ut satisfactio, beneficus, maledicus, |causidicus, uel praepositionibus, ut impudens, perfidus, uel coniunctionibus, |ut uterque, quisque, nequis, siquis, quae composita esse ostenduntur |a femininis in a desinentibus, ut siqua, nequa quomodo aliqua. et |componuntur uel a duabus dictionibus, ut septentrio, semiuir, uel a |0180| tribus, ut imperterritus, inexpugnabilis, inextricabilis, uel |amplioribus, ut cuiuscumquemodi, quae tamen solent ex iam compositis |secundam compositionem accipere. primo enim compositum est perterritus, |expugnabilis, extricabilis, et post imperterritus, inexpugnabilis, |inextricabilis, similiter imperfectus, ineluctabilis et similia. est ergo illud |quoque attendendum, quod separata composita non solum in simplices |resoluuntur dictiones, sed etiam in ante compositas, sicut sunt ea, quae |a tribus uel amplioribus componuntur. ipsa tamen quoque ante composita |necesse est in duas intellegibiles dictiones resolui. componuntur tamen |etiam quaedam ex decompositis: potens a uerbo potes, quod est |compositum. ex hoc componitur impotens, omnipotens, ignipotens, |uiripotens ex simplici et decomposito. et est sciendum, quod, si duo sint |nominatiui, ex utraque parte declinatur compositum, ut respublica |reipublicae, iusiurandum iurisiurandi, quod Graeci numquam faciunt in |compositis. dicunt enim, oportere compaginem, qua cohaerent in |compositione dictiones, immobilem manere. hoc igitur non seruantes [Latini] |diuisorum quidem utimur declinatione, accentu tamen compositorum. in |omni enim casu sub uno accentu ea proferentes composita esse |ostendimus, et possumus dicere, per singulos casus ea componi. quod dicentes |non uidemur contra supra dictam Graecorum de compagine rationem facere. |nec mirum apud nos per singulos casus nomina componi, cum apud illos |quoque inueniuntur etiam uerba quaedam, quae per diuersa tempora |componuntur, ut καταγράφω κατέγραφον, ἀναγινώσκω ἀνεγίνωσκον. nam si |a praesenti καταγράφω dicam nasci κατέγραφον, incipit labefactari compago |0181| compositionis, quod recusat ratio. unum apud Latinos inuenitur nomen, |quod quamuis ex duobus sit nominatiuis compositum, non ex utraque parte |declinatur, id est alteruter alterutrius, quod tamen ipsum non absque |ratione non declinatur. nam cum duae contra se pugnant regulae, ut |unam seruet, necessario perdidit alteram. omnia enim nomina uel |pronomina, quae genetiuum in ius terminant, debent hunc communem habere |trium generum: unus unius, una unius, unum unius; solus solius, |sola solius, solum solius; ille illius, illa illius, illud illius. cum |igitur femininum et neutrum supra dicti nominis ex corrupto et integro sint |composita hiatus causa et euphoniae alterutra pro altera utra et |alterutrum pro alterum utrum, et necessario extrinsecus habuerint |declinationem, id est alterutrius. unde Cicero pro M(arco) Marcello: «quod |si in alterutro peccandum sit, malim timidus quam parum |prudens uideri». itaque masculinum quoque eorum est declinationem |secutum propter rationem supra dictam in ius terminantis genetiui, qui |communis trium uult esse generum. nec solum tamen in declinationibus |nominum hoc contingit, sed etiam in accentibus, ut utérque utráque |utrúmque, plerúsque pleráque plerúmque: femininum enim, quamuis |paenultima breuis sit, accentum tamen in ea habuit acutum, sicut |masculinum et neutrum: que enim, nisi separata sit, si Graecos sequimur, |coniunctio enclitica esse non debet, nisi illud dicamus, quod que, quando |cum integris componitur dictionibus, quamuis significationem suam amittat |[id est coniunctionis], tamen enclitici uim seruat: pleráque, ubíque, |utráque, exceptis differentiae causa ítaque, útique; in his enim non |solum coniunctio, sed etiam praeposita ei aduerbia uim propriae |0182| significationis conuertunt composita. uetustissimi tamen et altera utra et |alterum utrum et alterius utrius solebant proferre et plerus plera plerum |absque que additione (Cicero in Protagora: «quae igitur potest |esse indignitas uoluptatis ad molestiam, nisi in |magnitudine aut longitudine alterius utrius posita?». Cato de | ambitu: «sed sunt partim, qui duarum rerum alterius utrius |causa magistratum petunt». idem in I originum: «agrum quem |Volsci habuerunt campestris plerus Aboriginum fuit». |Pacuuius in Duloreste: |«pater Achiuos in Caphereis saxis pleros perdidit». |idem in Teucro: |«periere Danai, plera pars pessumdata est». |Asellio in III historiarum aduerbialiter sine que extulit: «ut fieri |solet plerum, ut in uictoria mitior mansuetiorque fiat»). ergo |nihil aliud est in his nominibus que nisi syllabica epectasis, quomodo |ce in quibusdam pronominibus et aduerbiis, ut hisce, hosce, illice. |nam et plerus plera plerum et plerusque pleraque plerumque idem |significant. uter uero et uterque diuersas habent significationes. uter |enim, πότερος, diuiduam uim habet, uterque, ἑκάτερος, collectiuam; ubi, | ποῦ ἢ ὅπου, ubique, πανταχοῦ. in his ergo et similibus que si |coniunctionem accipiamus, composita sunt, sin syllabam, deriuatiua. similiter |0183| undique, denique, itaque. sin uero ex utroque casu obliquo sint |composita nomina, manent indeclinabilia, ut huiusmodi, istiusmodi, |illiusmodi, cuiusmodi, eiusmodi, cuimodi; sin ex nominatiuo et |obliquo uel obliquo et nominatiuo, nominatiuus tantum declinatur, ut |praefectusurbis, senatusconsultum. et inuenimus per omnes fere casus |composita, ut iurisperitus, legislator, praefectusurbis et praefectusurbi, |tribunusplebis et tribunusplebi, agricola [agrum colens], caelicola |[caelum colens], macte id est magis aucte (antiqui tamen et mactus |dicebant), mentecaptus. et singularia cum pluralibus componuntur, ut |orbisterrae et orbisterrarum, paterfamilias et paterfamiliarum, |armipotens armorumpotens, magistermilitum, asecretis, acalculis, |aresponsis, abactis. possunt tamen haec eadem etiam separata esse, si diuersos |accentus his dederis uel interponas coniunctiones, ut resque publica, |populusque Romanus, tribunusque plebis. siquis ad imitationem εἴτις |Graeci enclitice prolatum quidam putant, ut numquis, nequis. |ostenduntur tamen ea sine dubio composita tam a feminino singulari quam a |neutro plurali in a desinentibus. compositio enim, non enclisis, |corrumpere dictiones solet: dicimus enim siqua, nequa, ut aliqua. | de casu |casus est declinatio nominis uel aliarum casualium dictionum, quae |0184| fit maxime in fine. nominatiuus tamen siue rectus, uelut quibusdam |placet, quod a generali nomine in specialia cadit, casus appellatur (ut |stilum quoque manu cadentem rectum cecidisse possumus dicere [uel |abusiue dicitur casus, quod ex ipso nascuntur omnes alii]), uel quod |cadens a sua terminatione in alias facit obliquos casus. |quaeritur autem, quid sit inter indeclinabilia et aptota et monoptota? |et sciendum est, quod et aptota et monoptota indeclinabilia sunt: similiter |enim non uariant terminationem, sed immobilem eam seruant. aptota |tamen sunt proprie dicenda, quae nominatiuum solum habent, qui |plerumque et uocatiuus inuenitur et non accipitur etiam pro obliquis, ut |Iuppiter, Diespiter: non enim licet eodem pro genetiuo uel alio casu obliquo |uti (ideo dixi proprie dicenda, quia inueniuntur antiqui aptota pro |monoptotis et monoptota pro aptotis posuisse). neutrum uero si sit aptotum, |necessario etiam pro accusatiuo et uocatiuo accipitur eius nominatiuus, quod |generale est omnium neutrorum, ut fas, nefas, ir, pus. monoptota |uero sunt, quae pro omni casu una eademque terminatione funguntur, |qualia sunt nomina literarum et numerorum a quattuor usque ad centum. |mille quoque indeclinabile est et siqua inueniuntur similia, ut hoc a |huius a, hoc alpha huius alpha, hi quattuor horum quattuor, hoc |gummi huius gummi, hic et haec et hoc nequam huius nequam, hi |quot, tot, horum quot, tot et barbara plurima, sed magis omnia, nisi |si ea ad Graecam uel nostram regulam flectamus uel ab auctoribus flexa |inueniamus. in his ergo, id est carentibus declinatione finalium |syllabarum, quae monoptota nominamus, uidentur casus fieri non uocis, sed |significationis dumtaxat. itaque articulis diuersis utimur pro uarietate |significationis nec non etiam structurae rationem seruamus, sicut in |declinabilibus per [sex] casus. |0185| uelut autem una uoce diuersas possunt habere significationes tam |declinabilia per quosdam casus quam indeclinabilia per omnes casus, sic e |contrario diuersis uocibus saepe inuenimus unam eandemque fieri |significationem, ut labor et labos, honor et honos, huius cornus et corni, |pinus et pini, huius quaestus uel quaesti, ornatus uel ornati, |tumultus uel tumulti, Achillis uel Achilli, aulai et aulae, a felice |uel felici, deis et diis, sapientium et sapientum, nec solum in |nominibus, sed etiam in aliis partibus, ut amauerunt uel amauere, |amaueram uel amaram, ei uel ii, eis uel iis, nimium et nimis, satis |et sat. |est autem rectus, qui et nominatiuus dicitur. per ipsum enim |nominatio fit, ut nominetur iste Homerus, ille Virgilius. rectus autem dicitur, |quod ipse primus natura nascitur uel positione et ab eo facta flexione |nascuntur obliqui casus. genetiuus autem, qui et possessiuus et paternus |appellatur, genetiuus uel quod genus per ipsum significamus, ut genus |est Priami, uel quod generalis uidetur esse hic casus genetiuus, ex quo |fere omnes deriuationes et maxime apud Graecos solent fieri; possessiuus |uero, quod possessionem quoque per eum [casum] significamus, ut Priami |regnum, unde possessiua quoque per eum casum interpretantur. quid |est enim Priameium regnum nisi Priami regnum? paternus etiam |dicitur, quod per eum casum pater demonstratur, ut Priami filius, unde |patronymica pariter in eum resoluuntur (quid est Priamides nisi Priami |filius?). post hunc est datiuus, quem etiam commendatiuum quidam |nuncupauerunt, ut do homini illam rem et commendo homini illam rem. |quarto loco est accusatiuus siue causatiuus: accuso hominem et in causa |0186| hominem facio. uocatiuus etiam salutatorius uocatur, ut o Aenea et |salue Aenea; ablatiuus etiam comparatiuus, ut aufero ab Hectore et |fortior Hectore. |multas tamen alias quoque et diuersas unusquisque casus habet |significationes, sed a notioribus et frequentioribus acceperunt nominationem, |sicut in aliis quoque multis hoc inuenimus, ut patronymica uocamus non |quod omnia, sed quod pleraque a patribus deriuantur, neutra dicimus |uerba, non quod solum ea in hac specie inueniuntur, quae neutram habent |significationem [id est nec actiuam nec passiuam, absolute dicta], sed quod |ex maxima parte, syllabas nominamus, non quod omnes comprehensione |literarum constant, sed quod pleraeque: sic ergo etiam casus ab aliqua |notabiliore significatione sunt nominati. |ordo quoque naturalis eis datus est: quippe nominatiuus, quem |primum natura protulit, ipse primum sibi locum defendit, unde uerbis quoque |intransitiue iste quasi egregius adhaeret. genetiuus secundum locum sibi |defendit: hic quoque naturale uinculum generis possidet et nascitur |quidem a nominatiuo, generat autem omnes obliquos sequentes; datiuus, qui |magis amicis conuenit, tertium, et quod uel eandem habet uocem genetiuo |uel unius abiectione uel mutatione literae ab eo fit; qui uero magis ad |inimicos attinet, id est accusatiuus, quartum; extremum apud Graecos |obtinuit uocatiuus, quippe cum imperfectior ceteris esse uidetur: nisi |secundae enim personae coniungi non potest, cum superiores quattuor omnes |personas possunt complecti figurate adiuncti pronominibus, ut ego |Priscianus scribo, tu Priscianus uel Prisciane scribis, ille Priscianus scribit; |mei Prisciani eges, tui Prisciani egeo, illius Prisciani eget; mihi |0187| Prisciano das, tibi Prisciano do, illi Prisciano placet; me Priscianum |uidet, te Priscianum uideo, illum Priscianum uidet. similiter ablatiuus |tribus adiungitur personis: a me Prisciano accipis, a te Prisciano |accipio, ab illo Prisciano accipit. non egent autem nomina pronominibus, |quamuis omnes circumeant personas, si cum uocatiuis aut substantiuis |uerbis coniungantur, ut Virgilius nominor uel sum, Virgilius nominaris |uel es, Virgilius nominatur uel est. igitur ablatiuus proprius est |Romanorum et, quamuis ipse quoque tribus sociari potest, ut diximus, |personis, tamen, quia nouus uidetur a Latinis inuentus, uetustati reliquorum |casuum concessit, quamuis hunc quoque a uetustissimis Graecorum |grammaticis accepisse uidentur, qui sextum casum dicebant οὐρανόθεν, | ἐμέθεν, σέθεν, ἕθεν, qui profecto ablatiui uim possidet: nam etiam |praepositionem assumit, ut ἐξ ἐμέθεν, ἐξ οὐρανόθεν Homerus («ἐξ ἐμέθεν | γάρ φασι κάκ᾽ ἔμμεναι»). |sunt igitur formae casuales sex: |monoptota, quae una terminatione pro omni casu funguntur, ut supra |dictum est, ut nequam, gummi, alpha, beta, cornu, quattuor, |0188| quinque, sex. his quidam addunt illa, quae tam uoce quam |significatione unum casum habent, ut huiusmodi, istiusmodi. |diptota sunt, quae duos diuersos casus habent tantum, ut uerua |ueribus (nam ueruum in usu non inuenimus) et fors forte |(Terentius in Phormione: |«o fortuna, o fors fortuna». |Virgilius in I: |«forte sua Libycis tempestas appulit oris»), |tabi et tabo. |alia triptota, qualia sunt omnia neutra secundae declinationis in |singulari numero, ut templum templi templo, et in plurali tam in secunda |quam in tertia et quarta, id est omnia neutra pluralia, ut templa |templorum templis, sidera siderum sideribus, cornua cornuum cornibus. |alia tetraptota, qualia sunt omnia in r desinentia secundae |declinationis: puer pueri puero puerum. |alia pentaptota, qualia sunt omnia masculina uel feminina secundae |declinationis in us terminantia: doctus docti docto doctum docte, |Virgilius Virgilii Virgilio Virgilium Virgili. |hexaptota sunt, quae sex diuersos casus habent, qualia sunt |masculina in us desinentia, quae secundum declinationem quorundam |pronominum in ius efferunt genetiuum: unus unius uni unum une ab uno (unus |quia de uocatiuo quidam dubitant, Caper, doctissimus antiquitatis |perscrutator, ostendit hoc usum Catullum et Plautum. Catullus: |«tu praeter omnes une de capillatis, / |Celtiberosae Celtiberiae fili». |Plautus in friuolaria: |0189| «o amice ex multis mi une Cephalio»). |sole quoque antiqui. Ticidas in hymenaeo: |«felix lectule talibus / |sole amoribus». |sunt alia, quorum nominatiuus quidem in usu non est, obliqui autem |sunt, ut Iouis Ioui Iouem a Ioue, quamuis uetustissimi nominatiuum |quoque hic Iouis proferebant, sicut de nominatiuo tractantes ostendemus. |sunt alia, in quibus tres obliqui inueniuntur, precis preci prece, frugis |frugi fruge (uetustissimi tamen et frux et fruges nominatiuum |protulerunt); alia, in quibus duo: uicem uice, tabi tabo; alia, in quibus |unus, ut sponte, laterem (quamuis et ablatiuus eius et nominatiuus |et accusatiuus plurales inueniuntur. Plautus in Truculento: |«quid maceria illa ait, in horto quae est, quae in |noctes singulas / |latere fit minor, qua is hoc ad uos damni |permensus uiam est? :: / |nil mirum, uetus est maceria, ueteres si lateres |ruunt :: / |0190| |ain tu * ueteres lateres ruere?»), |fas, nefas, caepe. illud quoque non est praetermittendum, quod |quibusdam septimus casus esse uidetur ablatiuus, quando sine praepositione |profertur, quod satis irrationabile uidetur; minime enim praepositio addita |uel detracta mutare ualet uim casus. neque enim, cum accusatiuo casui |multae praepositiones solent adiungi, alius est, quando habet eas, et alius, |quando absque his profertur. quis autem dubitat, quod omnes |praepositiones uel accusatiuo uel ablatiuo apud Latinos iungi solent? ergo si |adiunctae uel non ablatiuo mutant eius uim, accusatiuo quoque adiunctae uel |non debent similiter mutare casum. denique in comparationibus absque |praepositione solet proferri ablatiuus, nec tamen dicit quisquam, septimum |tunc esse casum, sed ablatiuum, cum dico fortior Achilles Hectore. in |quo omnes artium scriptores consentiunt et sex esse casus confitentur, |non septem. uno enim, non duobus, Latini casibus superant Graecos. |superuacuum faciunt igitur, qui septimum addunt, qui nulla differentia |uocis in ullo nomine distet a sexto. sciendum tamen, quod hic casus [id |est ablatiuus] est quando pro genetiuo, est quando pro datiuo accipitur |Graeco: pro genetiuo, quando praepositionibus uel aduerbiis ablatiui casus |subiungitur, ut ex illo, de illo, ab illo, pro illo, coram illo, cum |illo, et quando comparatur, fortior illo, et quando nominis et participii |ablatiuus uerbo et nominatiuo alterius nominis cum transitione personarum |adiungitur, ut sole ascendente dies fit et Traiano bellante uicti sunt |Parthi. hac autem utimur constructione, quando consequentiam aliquam |rerum, quae uerbo demonstrantur, ad eas res, quae participio |significantur, ostendere uolumus. quid est enim Traiano bellante uicti sunt Parthi |nisi quod secuta est uictoria Traianum bellantem? et sole ascendente |0191| factus est dies nisi quod ascensionem solis secutus est dies? inueniuntur |tamen etiam nomina loco participiorum in huiuscemodi elocutione posita, |ut Virgilius in VII: |«non uobis rege Latino / |diuitis uber agri Troiaeue opulentia deerit», |rege Latino pro regnante Latino, quamuis in huiuscemodi quoque |constructionibus subauditur participium substantiuum. Graeci autem in |huiuscemodi constructione solent pro genetiuo participii etiam infinitum uerbum |ponere, ut ἐν τῷ βασιλεύειν Τραϊανόν, ἀντὶ τοῦ βασιλεύοντος Τραϊανοῦ. |etiam tunc pro genetiuo ponitur Graeco, quando per participium habens |et accusatiuum interpretamur eum, ut pulchra forma mulier, id est |pulchram formam habens, magna altitudine domus, id est magnam |altitudinem habens; pro datiuo quoque, quando cum in uel sub |praepositionibus iungitur, ut in illo, sub illo, et quando ipsum ablatiuum |interpretamur per accusatiuum et praepositionem per, ut uinco te manu, id est |per manum, uideo te lumine, id est per lumen. |0194|\\n |breuiter regulas tibi me iussisti, Iuliane consul ac patricie, |nominum colligere, quibus Latina utitur eloquentia. quod suscepi non tam rei |facilitate uel ingenii confidentia, quam ne quid tibi, cui omnia debeo, |prorsus negarem et quoniam ornamentum te esse Latinorum non minus quam |Graecorum studiis gaudebam. igitur excusatio mihi sit audacis incepti |difficillima recusatio tuae iussionis. |nunc de nominatiuo et genetiuo singulari, quibus inuentis alii casus |tam singularis quam pluralis numeri facile dinoscuntur, pleraque quidem |a doctissimis uiris, paucula tamen et a me pro ingenii mediocritate |inuenta exponam. et haec modo compendii causa, postea uero deo uitam |praebente de accusatiuo et ablatiuo singulari et genetiuo plurali tertiae |declinationis, cum de obliquis tractauero casibus, multo labore inuenta et |diuerso auctoritatis usu approbata subiungam. de uerbi quoque praeterito |perfecto, cum de eius temporibus disseram, explanabo, in quibus uos |dubitare dicitis: nec mirum, cum etiam ipsi probatissimi artium scriptores |non omnino certis haec regulis disseruisse noscuntur. |0195| quoniam in superioribus libris de literis et syllabis et accidentibus |nomini et de omni deriuatiuorum specie nominum quantum potui |diligenter exposui, nunc de regulis in hoc quidem libro nominatiui et |genetiui, in sequenti uero ceterorum casuum tractare incipiam, nec me pigeat, |dum uiuo, et haec et quaecumque scripsero uel mea diligentia uel |amicorum monitu uel inuidorum uituperatione, si iusta fuerit, emendare. solacio |enim mihi ipse esse possum, qui ueterum scriptorum artis grammaticae |uitia corrigere, quamuis audacissime, sed maximis auctoribus Herodiano |et Apollonio confisus ingredior, si quid in meis quoque humani erroris |acciderit scriptis, quod sit emendandum.\\n|quattuordecim sunt literae terminales nominum, quibus Latinus utitur |sermo: uocales omnes, semiuocales similiter omnes absque z et f, quam |magis mutam esse, cum de litera tractabamus (in primo libro) ostendimus, |praeterea mutae tres c t d, ut sophista, mare, gummi, Cicero, cornu, |sol, templum, numen, Caesar, uirtus, pax, lac, aliud, Bogud, |caput. in Graecis autem inuenitur etiam y, ut Dory, nomen oppidi |Pontici, et Aepy. Statius in quarto Thebaidos: |«et summis ingestum montibus Aepy». |in a desinentia nomina siue Latina seu Graeca, masculina uel feminina |uel communia, addita e faciunt genetiuum in ae diphthongum, ut hic |scriba huius scribae, haec Musa huius Musae, hic et haec auriga |huius aurigae. inueniuntur tamen quaedam ex communibus etiam neutro |generi adiuncta, sed figurate per ἀλλοιότητα, ut aduena, mancipium. |Valerius autem Maximus in II memorabilium ponit «alienigena |0196| |studia», quod prima declinatio non habet: nullum enim neutrum nec |primae nec quintae declinationis potest inueniri, nec idem esse singularis |nominatiuus neutri generis in a desinens et nominatiuus pluralis. sed |antiquissimi hic alienigenus et haec alienigena et hoc alienigenum |dicebant, ex quo potest hoc esse plurale. nec non cetera similiter a genere |composita proferebant, caprigenus, terrigenus, taurigenus, idque usus |confirmat. Pacuuius in Paulo: |«qua uix caprigeno generi gradilis gressio est». |Cicero in prognosticis: |«caprigeni pecoris custos de gurgite uasto». |Virgilius in III: |«caprigenumque pecus nullo custode per herbam». |hoc tamen potest etiam per syncopam accipi pro caprigenarum, sicut |idem in VIII: |«optime Graiugenum, cui me Fortuna precari», |pro Graiugenarum. Accius in Ioe: |«ex taurigeno semine ortam fuisse an humano». |illud etiam obseruandum, quod octo sunt nomina in a desinentia feminina, |quorum masculina in ius plerumque terminant genetiuum et in i datiuum |more quorundam pronominum. itaque feminina quoque nec non etiam |neutra eosdem habent genetiuos et datiuos, unde quidam decepti inter |pronomina posuerunt ea. sunt autem haec: unus una unum unius uni, |ullus ulla ullum ullius ulli, nullus nulla nullum nullius nulli, solus sola |solum solius soli, totus tota totum totius toti, alius alia aliud alius alii, |0197| uter utra utrum utrius utri, alter altera alterum alterius alteri. similiter |ab eis composita: uterque utraque utrumque utriusque utrique, alteruter |alterutra uel altera utra alterutrum uel alterum utrum alterutrius |uel alterius utrius alterutri uel alteri utri (utraque enim declinatio in |usu ueterum est), neuter neutra neutrum neutrius neutri. sed in hoc |nomine ex contrario aliis, quae simili forma declinantur, frequentior est |usus genetiui in i et datiui in o terminantis in masculino et neutro, in |feminino uero in ae diphthongum: hic neuter et hoc neutrum huius |neutri huic neutro haec neutra huius et huic neutrae. et sciendum, |quod, quotiens superiora masculina in i desinunt in genetiuo et in o in |datiuo (hoc enim quoque rarior habet usus et uetustior), necessario |feminina in ae diphthongum supra dictos terminant casus. itaque non solum |una unius uni, sed etiam huius et huic unae, et similiter ullae, |nullae, solae, totae, aliae, alterae in usu antiquiore inuenimus. |Cicero pro Marco Tullio: «hoc iudicium sic expectatur, ut non |unae rei statui, sed omnibus constitui putetur». idem ad | Herennium VI: «non res tota totae rei necesse est similis sit». |Terentius in heautontimorumeno: |«haec ipsa in itinere alterae / |dum narrat, forte audiui». |idem in eunucho: |«numquam edepol quicquam iam diu, quod magis |uellem euenire, / |0198| |† mihi euenit, quam quod modo senex intro ad nos |uenit errans. / |mihi solae ridiculo fuit, quae quid timeret † sciebam». |Caelius: «nullae nationi tot, tantas, tam continuas uictorias |tam breui spatio datas arbitror quam uobis». |eiusdem [id est primae] declinationis femininorum genetiuum etiam in |as more Graeco solebant antiquissimi terminare, unde adhuc |paterfamilias et materfamilias solemus dicere et frequens hoc habet usus. |Liuius in Odyssia: |«atque escas habemus mentionem», |escas pro escae. ibidem: |«nam diua Monetas filia docuit», |Monetas pro Monetae. in eodem: |«Mercurius cumque eo filius Latonas» |pro Latonae. Naeuius in carmine belli Punici I: |«inerant signa expressa, quo modo Titani, / |bicorpores Gigantes magnique Atlantes, / |0199| |Rhuncus ac Purpureus, filii Terras» |pro Terrae. in eodem: |«ei uenit in mentem hominum fortunas» |pro fortunae. Ennius in XVII annali: |«dux ipse uias» |pro uiae. Cicero in IIII Verrinarum: «liberos, matres |familias, bona fortunasque omnes». dicitur tamen et pater familiae et |patres familiae et familiarum et familiis. Marcus Brutus de | officiis: «itaque patres familiae domini sumus». Sallustius in | Catilinario: «sed filii familiarum, quorum e nobilitate |maxima pars erat, parentes interficerent». Cicero in | frumentaria: «itaque ex his scribis, qui digni sunt illo ordine, |patribus familiis, uiris bonis atque honestis, percontamini». |neutra eiusdem terminationis Graeca sunt et addita tis faciunt |genetiuum, ut hoc peripetasma huius peripetasmatis, hoc poema huius |poematis. haec tamen antiquissimi secundum primam declinationem saepe |protulerunt et generis feminini, ut Plautus in Amphitrione cum |seruili schema pro schemate: |«nunc ne hunc ornatum uos meum admiremini, / |quod ego huc processi sic cum seruili schema». |0200| Valerius in Phormione: |«quid hic cum tragicis uersis et syrma facis?» |pro syrmate. Plautus in Persa: |«† theatrum lepida condecorat schema». |Caecilius in hypobolimaeo: |«filius in † me incedit satis hilara schema». |Pomponius in satura: |«cuiusuis leporis Liber diademam dedit», |pro diadema. Laberius in cancro: |«nec Pythagoream dogmam doctus». |Plautus in milite glorioso: |«glaucumam ob oculos obiciemus eumque ita / |faciemus, ut quod uiderit ne uiderit». |0201| quidam autem in um etiam teste Celso huiuscemodi nominum |protulerunt nominatiuos: hoc emblematum huius emblemati, hoc toreumatum |huius toreumati declinantes. unde frequens usus eorum datiuos et |ablatiuos plurales in is terminat: his et ab his schematis, «emblematis», |«peripetasmatis», toreumatis, quibus frequenter casibus in Verrinis |utitur Cicero. |nam a et h et k nomina literarum indeclinabilia sunt, sicut aliarum |quoque omnium literarum nec non numerorum a quattuor usque ad |centum, sed etiam mille: nam a centum compositi numeri declinantur, ut |ducenti ducentorum ducentis et similes. et literarum quidem nomina |neutri generis sunt, numeri uero, qui sunt indeclinabiles, omnis sunt |generis, hoc est et masculini et feminini et neutri. Mulucha flumen et |Turia et siqua similia inueniuntur, magis figurate masculina cum neutris |iunguntur, ut si dicam Tiberis flumen uel Hister flumen. quod autem |non sunt neutra Turia et Mulucha et similia, ostendit etiam natura |ipsius sermonis Punici, in quo omnia nomina uel masculina sunt uel |feminina. ergo Capsa quoque et Thala oppidum et Tirimida similiter |figurate feminina neutris sunt coniuncta. unde Sallustius in II | historiarum: «inter laeua moenium et dextrum flumen Turiam, |quod Valentiam paruo interuallo praeterfluit», Turiam dixit, |qui accusatiuus masculini est, non neutri. plurima tamen non solum in |Africa, sed in aliis etiam regionibus nomina fluuiorum in a inueniuntur |desinentia. Lucanus in II: |0202| «nullasque uado qui Macra moratus / |alnos». |in eodem: |«Senaque et Adriacas qui uerberat Aufidus undas», |qui sunt Italiae. similiter Himella et Allia. Virgilius in VII: |«prope flumen Himellae». |idem in eodem: |«et quos infaustum interluit Allia nomen». |Sallustius in II historiarum: «nisi quia flumen Clurda Tauro |monte defluens». nec non etiam Graeca nomina tam fluuiorum quam |aliorum in as apud illos desinentia, quae in ου faciunt genetiuum |Graecum, nostri absque s solent plerumque proferre, ut Marsya, Geta, |Chaerea, Sosia. Lucanus in III: |«qua celer et rectis descendens Marsya ripis / |errantem Maeandron adit». |hoc etiam sciendum, quod omnis nominatiuus in a desinens |corripitur, quamuis sit apud Graecos productus, ut Lydiă, Syriă, Phrygiă, |Italiă, Hispaniă. unde accentus quoque cum tempore mutatur. in |paucis tamen inueniuntur poetae Graecis seruasse morem Graecum; |Statius in IIII Thebaidos: |«non Tegea, non ipsa deo uacat alite felix / |Cyllene». |idem in VI: |«te plangeret Argos, / |0203| |te Nemea, tibi Lerna comas Larissaque supplex / |poneret». |in e correptam Latina sunt neutra, quae e in is conuersa faciunt |genetiuum, ut hoc marĕ huius maris, hoc monilĕ huius monilis, hoc |mantelĕ huius mantelis (Ouidius in IIII fastorum: |«dixerat. a dextra uillis mantele solutis / |cumque meri patera turis acerra fuit»), |hoc Soractĕ huius Soractis. Horatius in I carminum: |«uides, ut alta stet niue candidum / |Soracte». |Virgilius in XI: |«sancti custos Soractis Apollo». |excipitur unum indeclinabile in singulari numero, hoc cepĕ huius cepe |(Apuleius in medicinalibus: «cepe sucum melle mixtum»), |quod in plurali numero femininum est primae declinationis, hae cepae |harum ceparum, quamuis antiquissimi in a quoque singulare feminino |genere hoc recte protulisse inueniuntur. Naeuius in Apella: |«ut illum di ferant, qui primum holitor cepam protulit». |Lucilius in saturarum VI: |«lippus edenda acri adsidue ceparius cepa». |0204| frequentior tamen usus hoc cepe protulit. Naeuius in Apella: |«cui cepe edundo oculus alter profluit». |Nouius in eculeo: |«oleas, cepe, ficus». |Varro de actionibus scenicis III: «multifariam in patellis |coquere cepe». Caper tamen et cepicius et cepicium ueteres dixisse |ostendit. |in e productam Graeca sunt feminina et uel Graece declinantur, ut |Libyē Libyes, uel mutata e in a et accepta e faciunt in ae |diphthongum genetiuum, ut Helena Helenae. |in i Latina siue Graeca inueniuntur et neutra sunt uel omnis generis |et aptota: hic et haec et hoc frugi, nihili, mancipi, huiusmodi, |nauci quoque, quod putamen nucis significat et pro nihilo accipitur. |Plautus in mustellaria: |«qui homo timidus erit in rebus dubiis, nauci non erit». |idem in Truculento: |«tympanotribam amas, hominem non nauci?». |quibusdam autem non irrationabiliter genetiui uel datiui casus isti sunt |existimati, qui figurate cum omnibus aliis casibus et generibus possint |adiungi. nam frugi datiuus est a nominatiuo frux uel fruges et |mancipi a manceps et nihili genetiuus a nominatiuo nihilum. hoc |0205| gummi, hoc sinapi magis peregrina sunt, quamuis quidam haec sinapis |dixerunt, ut Plautus in Pseudulo: |«teritur senapis scelera, cum illis, qui terunt, / |priusquam triuerunt, oculi ut extillent facit». |inueniuntur et barbara, ut Iliturgi oppidum. Liuius in XXIII ab | urbe condita: «Iliturgi oppidum obpugnabatur». Traianus in |I Dacicorum: «inde Berzobim, deinde Aizi processimus». |Herodianus gummi quoque et piperi barbara dicit esse, sed nostri |piper piperis declinauerunt, ut Persius: |«et piper et pernae». |idem: |«rugosum piper», |et Iuuenalis: |«soluite funem! / |frumenti dominus clamat piperisue coemptor». |de huiuscemodi, istiusmodi, illiusmodi et aliis talibus multi |dubitauerunt, utrum composita sint an non: sed ea composita esse ipse |accentus docet, qui in fine praecedentis dictionis poni non posset, nisi essent |composita. ideo autem indeclinabilia sunt, quia utraque pars genetiuum |casum habet. quomodo igitur, si uterque sit nominatiuus in compositis, |uterque declinatur, sic in his, quia uterque genetiuus est, mansit |indeclinabilis. |in o correptam, quam tamen ueteres frequenter producunt, Latina |0206| sunt et, si feminina fuerint g uel d antecedentibus, mutant o in i et |accepta nis faciunt genetiuum, ut haec Carthago huius Carthaginis, haec |uirgo huius uirginis, haec dulcedo huius dulcedinis, alcedo alcedinis |(Plautus in Poenulo: |«quam mare olim est, cum ibi alcedo pullos |educit suos»); |alia uero omnia producunt o in genetiuo, ut hic Cicero Cicerōnis, caupo |caupōnis, haec Iuno Iunōnis, Castulo Castulōnis, Ruscino Ruscinōnis |(nomina sunt urbium Hispaniae), hic et haec bubo bubōnis. excipiuntur |haec, quae in genetiuo non seruant o: hic cardo cardinis (quidam |tamen ueterum etiam feminino genere hoc protulerunt. Gracchus in | Atalanta: |«o grata cardo, regium egressum indicans»), |ordo etiam ordinis, homo hominis, quod est commune. Cicero pro | Cluentio, cum de eius matre loqueretur, ait: «cuius ea stultitia |est, ut eam nemo hominem appellare possit», et Lucanus in |V de Phemonoe: |«atque hominem toto sibi cedere iussit / |pectore». |Virgilius in I: |«nec uox hominem sonat», |de femina loquens. uetustissimi tamen etiam homo homonis |declinauerunt. Ennius: |«uulturus in siluis miserum mandebat homonem, / |0207| |heu quam crudeli condebat membra sepulchro» |(nam et uultur et uulturus et uulturius dicitur). nemo quoque, siue |ex hoc compositum, ut quibusdam uidetur, seu non, communis est |generis et similiter o in i conuertit in genetiuo: neminis (Lucilius |in XXX: |«neminis ingenio quemquam confidere oportet». |Plautus in captiuis: |«neminis / |misereri certum, quia mei miseret † nemo». |Titinius: |«quod rogas, / |neminem decet bonam». |Terentius in Andria: |«hoc ego scio unum, neminem peperisse hic». |nec solum de hominibus dicitur: Virgilius: |«Turne, quod optanti diuum promittere nemo»), |turbo turbinis, quando de ui uentorum loquimur; nam si sit proprium, |seruat o in genetiuo, hic Turbo (nomen proprium gladiatoris) Turbonis. |sic Horatius in II sermonum: |«corpore maiorem rides Turbonis in armis / |spiritum», |0208| Anio etiam Anienis (quod antiqui secundum analogiam Anien |nominatiuum proferebant. Cato contra Veturium: «aquam Anienam |in sacrarium inferre oportebat. non minus XV milia Anien |abest». Ouidius: |«quaque Numici / |aut Anienis aquae cursuque breuissimus Almo». |Cicero pro Cornelio in I: «trans Anienem». Horatius in I | carminum: |«et praeceps Anio ac Tiburni lucus»), |Apollo Apollinis. praeterea cupido cupidinis, quod masculino quidem |genere deum significat plerumque et est proprium, feminino uero ipsam |rem. itaque feminini praeualuit declinatio. margo quoque marginis |notandum, quod tam masculini quam feminini generis inuenitur. Statius | Thebaidos libro III: |«soluerat Hesperii deuexo margine ponti». |Iuuenalis in primo: |«aut summi plena iam margine libri». |(excipitur etiam caro femininum carnis. uetustissimi tamen etiam |nominatiuum haec carnis proferebant, qui magis rationabilis est ad |genetiuum. Liuius Andronicus in Odyssia: |«carnis, ait, uinumque, quod libabant, anclabatur». |et Titus Liuius XXVI ab urbe condita: «Latinaeque |0209| |instauratae, quod Laurentibus carnis, quae dari debet, data non |fuerat». itaque eius, quod est caro, diminutiuum caruncula est, ut |uirgo uirguncula, ratio ratiuncula. Varro in andabata: «sed |quiduis potius homo quam caruncula nostra». ab eo autem, quod est |carnis, carnicula debet esse, ut canis canicula). |et sciendum, quod quinque inueniuntur in o terminantia, quae faciunt |in a feminina: leo leaena uel lea, draco dracaena, leno lena, caupo |caupona, quod significat tam ipsam tabernam quam mulierem. |Lucilius in III: |«caupona hic tamen una Syra», |strabo etiam straba facit. Varro de nomismatis: |«non haec res de Venere paeta / |strabam facit». |in o productam desinentia Graeca sunt feminina et uel Graece |declinantur, ut Manto Mantus (Virgilius in X: |«fatidicae Mantus et Tusci filius amnis»), |uel addita nis faciunt genetiuum, ut Dido Didonis. Accius: |«custodem adsiduum Ioni adposuit uirgini». |Pacuuius: |«filios / |0210| |† sibi procreasse [dicitur] eundem per Calypsonem |autumant». |Plautus in aulularia: |«quos si Argus seruet, qui oculeus totus fuit, / |quem quondam Ioni Iuno custodem addidit». |quod autem Ionis et Calypsonis et Didonis dicitur, ostendit hoc etiam |Caesellius Vindex in stromateo his uerbis: Calypsonem. ita |declinatum est apud antiquos. Liuius: |«apud nympham Atlantis filiam Calypsonem». |Ennius in VIII: |«Poenos Didone oriundos». |Accius in Ione: |«custodem adsiduum Ioni instituit uirgini». |in u Latina sunt generis neutri et aptota in singulari numero, non |etiam in plurali, ut hoc cornu, genu, tonitru, quae tamen antiquissimi |inueniuntur in um quoque proferentes in eodem genere et in us genere |proferentes masculino et quartae declinationis, ut Lucanus in VII: |«cornus tibi cura sinistri». |idem in eodem: |«seu tonitrus ac tela Iouis praesaga notauit». |Cicero tamen in Arato hoc genus pro genu protulit: |0211| «tertia sub cauda ad genus ipsum lumina pandit». |in eodem: |«at propter laeuum genus omni ex parte locatas / |paruas Vergilias tenui cum luce uidebis». |in eodem: |«haec genus ad laeuum Nixi delapsa resedit / |atque inter flexum genus et caput alitis haesit». |Accius in Prometheo: |«profusus flamine hiberno gelus». |illud etiam notandum, quod, cum plerumque composita simplicium |declinationem seruant, capricornus secundae inuenitur. Cicero in Arato: |«corpore semifero magno Capricornus in orbe». |item in eodem: |«tum magni curuus capricorni corpora propter / |delphinus iacet, haut nimio lustratus nitore». |Ouidius in II metamorphoseon: |«dextra cornum tenet». |idem in V: |«flexile cornum». |Lucretius similiter in VI: |«propterea fit, uti, quae semina cumque habet ignis, / |demittat, quia saepe gelum, quod continet in se, / |mittit». |0212| Accius uero in Troadibus: |«sed utrum terrae motus sonitusne inferum / |peruasit auris inter tonitra et turbineis». |in c duo sunt generis neutri: lac lactis, quod antiquissimi etiam hoc |lacte protulisse inueniuntur teste Capro, apud quem exempla inuenis |(Plautus in Menaechmis: |«neque aqua aquae neque lacte est lacti, crede mihi, |usquam similius»), |et allec allecis. sic Martialis: |«capparin et putri cepas allece natantes, / |et pulpam dubio de petasone uoras». |Horatius in II sermonum: |«peruellunt stomachum siser, allec, faecula Coa» |(est autem allec genus piscis). inueniuntur tamen quidam ueterum etiam |haec allex feminino genere protulisse, quod Caper ostendit de dubiis | generibus, Verrium Flaccum posuisse allecem hanc dicens. non |0213| habet plurale nec hoc nec lac. nam hae lactes partes sunt intestinorum |a Graeco γαλακτίδες dictae et seruauerunt apud nos quoque idem genus, |cuius singulare haec lactis est. Titinius in Ferentinati: |«farticula, cerebellum, lactis agninas». |Pomponius in Lare familiari: |«oro te, uaso, per lactes tuas». |in d quoque duo sunt neutra, quae a masculinis nascuntur in s |desinentibus, aliud et quid et ex eo composita, ut aliquid, siquid, |nequid, quorum genetiuus in ius profertur, ut alius et cuius et datiuus |in i, alii, cui, secundum quorundam pronominum declinationem, unde |quidam indocti pronomina esse putauerunt. sed ipsa significationis ratio et |omnes Graecorum doctissimi haec nomina esse comprobant, Probus etiam |alius alia aliud inter nomina posuit. latius autem de his in pronomine |disseremus. inueni tamen apud Liuium in CXII ab urbe condita in |d desinens barbarum nomen regis Maurorum Bogud, cuius genetiuum |secundum tertiam declinationem Bogudis protulit, ut: «castra quoque |diuersis partibus Cassius et Bogud adorti hau multum |afuere, quin opera perrumperent». in eodem: «quo tempore |firmandi regni Bogudis causa exercitum in Africam traicere |0214| |conatus sit». idem in eodem: «Cassius gessisset cum Trebonio |bellum, si Bogudem trahere in societatem furoris potuisset». |idem in CXIII oppidi nomen in d desinens per accusatiuum casum neutro |genere protulit: «et ipse circa Pulpud oram tuebatur». |in t hoc caput capitis inuenitur et ex eo composita, sinciput |sincipitis, occiput occipitis. git, μελάνθιον, et Nepet, nomen oppidi |Italici, indeclinabilia sunt. |in al Latina et barbara inueniuntur et sunt masculini generis uel |neutri, quae addita is faciunt genetiuum, ut hic sal huius salis, |Hannibal Hannibalis, hoc tribunal huius tribunalis, ceruical ceruicalis. sed |neutra a producunt in obliquis casibus. |in el desinentia correptam Latina sunt neutra et addita lis faciunt |genetiuum, ut mĕl mellis, fĕl fellis. in el productam, quae sunt |barbara, uel il uel ol uel ul desinentia, cuiuscumque sunt generis, Latina |seu barbara, addita is faciunt genetiuum, ut hic Daniēl huius Danielis, |haec Tanaquil huius Tanaquilis, hic sol huius solis, hic consul huius |consulis, hic et haec exul huius exulis. nihil indeclinabile est, quia |per apocopen ab eo, quod est nihilum, prolatum est, sicut etiam apud |Graecos κρῖ et δῶ et κυκεῶ pro κριθήν et δῶμα et κυκεῶνα. |quidam tamen aduerbium esse putant, quod nomen esse adiectiuum |quantitatis ipsa ostendit constructio. quomodo enim dicimus multum bonum |0215| et boni, bonorum et nimium lucrum et lucri, lucrorum, sic nihil |malum uel mali uel malorum. Terentius in Andria: |«† nihil horum egregie praeter cetera» |et Cicero de signis: «nihil minus ferendum» pro nihil intolerabilius. |potest autem etiam loco aduerbii accipi, quomodo multum et primum. |nihil autem uel nihilum a non et hilum est compositum, quod sine |dubio nomen est: hilum enim pro ullum uetustissimi proferebant. |Lucilius in XIIII: |«naumachiam licet haec, inquam, alueolumque putare et / |calces. delectes te, hilo non rectius uiuas». |in am unum desinit generis omnis indeclinabile, hic et haec et |hoc nequam. |in im quoque unum indeclinabile, Cim (nomen est uici), ut dicit |Celsus. |in um Latina seu Graeca, apud Graecos in ον desinentia, neutra |sunt et mutata um in i faciunt genetiuum, ut hoc templum huius templi, |hoc Pelium huius Pelii, hoc hostorium huius hostorii [lignum, quo |modius aequatur]. inueniuntur tamen apud comicos multa huiuscemodi |neutrorum formam habentia mulierem nomina, quibus articulos feminini |generis necessario significationis gratia praeponere solent, ut ἡ Δόρκιον |haec Dorcium, ἡ Γλυκέριον haec «Glycerium», ἡ Χρύσιον haec Chrysium, |0216| ἡ Ἀβρότονον haec Abrotonum, ἡ Λεόντιον haec Leontium. hoc autem |solet fieri adulationis causa siue diminutionis aetatis. |in an aut in in aut on aut yn desinentia Graeca sunt masculina |uel feminina et producuntur omnia et uel Graece declinantur, ut Pan |Panos (Virgilius in VIII: |«Parrhasio dictum Panos de more Lycaei»), |uel ex genetiuo Graeco fit Latinus, mutata ος ultima in is, ut Titan |Titanos, Titan Titanis; delphin delphinos, delphin delphinis. dicitur |tamen et delphinus delphini. in multis enim inuenimus a genetiuo |Graeco factum Latinum nominatiuum, ut elephas elephantos, hic elephas |huius elephantis et hic elephantus, a genetiuo Graeco elephantos, |huius elephanti. similiter hic abacus huius abaci a genetiuo Graeco ἄβακος; | Ἄραψ Ἄραβος, Arabs Arabis et Arabus Arabi; Τιτάν Τιτᾶνος, hic |Titanus huius Titani (Plautus in Menaechmis: |«barbatum, tremulum † Titanum qui lucet Cygno patre»), |0217| nec non et ab accusatiuo: panthera, creterra, quod Graeci quoque in |multis fecere, quos in hoc quoque sequimur, qui saepe et genetiuo et aliis |casibus pro nominatiuo sunt usi: ὁ μάρτυς τοῦ μάρτυρος, ὁ μάρτυρος, | ὁ ἰκτίς τοῦ ἰκτῖνος καὶ ὁ ἰκτῖνος. Virgilius in VII: |«Hyrcanisue Arabisue parant seu tendere ad Indos», |qui est a nominatiuo hic Arabus. idem in VIII: |«omnis Arabs, omnes uertebant terga Sabaei». |Lucilius in IIII Aethiopus dixit pro Aethiops: |«rinocerus uelut Aethiopus». |Titanus quoque pro Titan dicebant; unde Naeuius in carmine belli | Punici primo: |«inerant signa expressa quo modo Titani, / |bicorpores Gigantes magnique Atlantes». |Lucanus in VIIII: |«nec tutus spatio est elephas». |Iuuenalis in IIII: |«rursus ad Aethiopum populos aliosque elephantos». |Virgilius in VIII: |«pantherae terga retorquens». |Cicero in Arato: |0218| «tum magni curuus capricorni corpora propter / |delphinus iacet, haut nimio lustratus nitore». |Horatius in II carminum: |«nec curat Orion leones / |aut timidos agitare lyncas» |(et notandum etiam de genere, quod masculino genere protulit Horatius, |cum Virgilius feminino in III georgicon: |«quid lynces Bacchi uarie?»). |Horatius in II carminum: |«nulla decempedis / |metata priuatis opacam / |porticus excipiebat Arcton», |haec decempeda ab accusatiuo Graeco [ἀπὸ τοῦ δεκάποδα]. idem: |«diuersum confusa genus panthera camelo». |cassida quoque accusatiuus est Graecus, ab eo quod est cassis, quo |usus est pro nominatiuo cassis Virgilius: |«aurea uati / |cassida». |Statius uero cassis protulit in II Thebaidos: |«bellipotens, cui torua genis horrore decoro / |cassis et asperso crudescit sanguine Gorgon». |quod autem Graecum est hoc nomen, ostendit etiam Probus in libro, qui |est de catholicis nominum . Persius: |0219| «creterram argenti sudabit praetrepidum cor». |Iuuenalis in I: |«lectus erat Codro Procula minor, urceoli sex / |ornamentum abaci». |idem in IIII: |«quanto delphinis ballaena Britannica maior». |et sciendum, quod omnia in in desinentia etiam in is productam |finiuntur: Arin et Arīs, delphin et delphīs, Eleusin et Eleusīs, |Trachin et Trachīs. et notandum, quod auctores Graecorum in is |magis terminatione sunt usi, nostri uero frequentius in in, quamuis |Cicero pro Scauro: «cum dare nollet 'inquit' Aris, clam ex |Sardinia est fugere conatus». in eadem: «Arinis uxorem pelicatus |dolore concitatam». |in yn quoque terminantia addita is faciunt genetiuum: Adramyn |(nomen herois) Adramynis, Phorcyn Phorcynis. unde Lucanus libro |VIIII: |«squalebant late Phorcynidos arua Medusae». |nam Phorcys per s Phorcyis declinatur, non Phorcynis facit. |0220| Euan Euantis notandum, quod t assumpsit in genetiuo. Ouidius |in IIII metamorphoseon: |«Nycteliusque Eleleusque parens et Iacchus et Euan». |Statius in V: |«et a summis auditus montibus Euan». |Virgilius in VI: |«illa chorum simulans Euantis orgia circum»; |quidam tamen participium accusatiui casus pluralis hoc magis esse uolunt, |ne sit communis extrema syllaba: euantis Phrygias pro bacchantis. |in on quoque genetiui Graeci supra dictam seruant regulam, |paenultima secundum Graecos manente producta uel correpta: Μέμνων Μέμνονος, |hic Memnon huius Memnŏnis, Σίνων Σίνωνος, hic Sinon huius Sinōnis, | Λαοκόων Λαοκόοντος, hic Laocoon huius Laocoŏntis. haec tamen |antiqui solent ablata n proferre et secundum Latinorum regulam in o |terminantium, quod ubique Terentius facit, declinare, ut hic Antipho |huius Antiphonis, hic draco huius draconis, hic leo huius leonis; si enim |leon dicas, necessario seruas, ut genetiuus quoque secundum Graecos t |habeat: leontis. unde Cicero in libro Verrinarum, qui est de | suppliciis, proprium nomen Leon Leontis declinauit: «quid? in Leonte |Imacharensi non idem fecisti?». idem in frumentaria: «tum iste |0221| |Veneriis magna uoce imperat, ut Xeno audiret», pro Ξένων |Graeco. idem de suppliciis: «Dexo Tyndaritanus homo nobilis», |pro Dexon. idem pro Murena «Zeno» pro Zenon profert. idem pro | Fundanio: «essetne id, quod Meno nuntiasset», pro Menon. |Statius in I Achilleidos: |«conclamant Danai stimulatque Agamemno uolentes». |Horatius in III carminum: |«diffidit urbium / |portas uir Macedo et subruit aemulos». |in en desinentia correptam Latina sunt masculini uel neutri generis, |quae mutant e in i et addita is faciunt genetiuum, ut hic flamĕn huius |flaminis, hoc numĕn huius numinis. |in en productam Latina et Graeca generis sunt masculini uel |feminini et accepta is faciunt genetiuum, ut hic liēn huius lienis, riēn |rienis uel rēn renis (Horatius in II sermonum: |«quod latus aut renes morbo temptantur acuto»), |splēn splenis, Damēn, nomen proprium historici Graeci, Damenis, |similiter Sebēn, nomen herois, socii Vlixis, qui habitauit Temesae, |Sebenis, Hymēn Hymenis, haec Sirēn huius Sirenis, haec Troezēn huius |Troezenis. |0222| in ar Latina et Graeca inueniuntur et barbara generis masculini uel |neutri uel omnis, quae accepta is faciunt genetiuum, ut hic Caesar |Caesaris, hoc nectar nectaris, hic et haec et hoc par huius paris, hic |Aspar huius Asparis, Bostar Bostaris. sed neutra, si deriuatiua sint, |producunt a in obliquis casibus: a lupa hoc lupanar huius lupanāris, a |lacu lacunar lacunāris, a laqueo laquear laqueāris, a calce hoc calcar |huius calcāris. Horatius in II epistularum: |«et uatibus addere calcar». |Virgilius in VI: |«seu spumantis equi foderet calcāribus armos». |Nar quoque Nāris monosyllabum similiter producit a in genetiuo et est |proprium fluuii. nam si nasum uelimus significare, haec naris huius |naris similem genetiuo nominatiuum proferimus, sicut frequenter Ouidius |ponit, ut in III metamorphoseon: |«panda * / |naris erat». |idem in VI: |«defluxere comae, cum quis et naris et aures». |Lucanus in II genetiuum protulit: |«hic aures, alius spiramina naris aduncae / |amputat». |far etiam fārris positione habuit paenultimam longam, quod solum r |literam geminauit, et puto differentiae causa, ne uerbum esse putetur |secundae personae for faris fatur. et sciendum, quod pār et Nār producitur |in nominatiuo, ut Lucanus in IIII: |0223| «pār animi laus est, et quos speraueris annos». |et Virgilius in VII: |«sulphurea Nār albus aqua». |sed Nār seruauit a productam etiam in obliquis (Ennius in VII | annalium: |«sulphureas posuit spiramina Nāris ad undas»), |pār corripuit (Virgilius in bucolico: |«numero deus impăre gaudet». |Lucanus in VIIII: |«ergo pări uoto gessisti bella, iuuentus» |[et: |«păribus se sustulit alis»]). |similiter Lār Lăris. Virgilius: |«Pergameumque Lărem et canae penetralia Vestae». |Plautus: |«ego sum Lār familiaris». |in er correptam desinentia s et t antecedentibus, nisi sint |possessiua, quorum in is desinunt feminina, er in ri mutant et faciunt |genetiuum, ut hic austĕr austri, hic oleastĕr oleastri, hic apiastĕr |apiastri. excipitur sequestĕr, sequestris, quod duplici ratione compellitur |secundae esse, quoniam et st ante er habet nec est possessiuum et quod |in a facit femininum [id est sequestra] (Virgilius in XI: |«et pace sequestra»); |tertiae tamen inuenitur declinationis apud plerosque (Cicero in II | Verrinarum: «aut sequestres aut interpretes corrumpendi |0224| |iudicii»). sed Plautus hoc quoque secundum analogiam declinauit, ut in | uidularia: |«animum aduortite, amabo, sultis, uidulum hic apponite; / |ego seruabo, quasi sequestro detis, neutri reddibo, / |donicum res iudicata erit haec». |in eadem: |«haut fugio sequestrum». |in er desinentia Graeca quoque masculina supra dictam seruant |regulam. quae in ρος apud Graecos finita, antecedente alia in eadem syllaba |consonante, mutant ρος in er apud Latinos, ut Μένανδρος, Menander |Menandri, Μελέαγρος, Meleager Meleagri, Ἀλέξανδρος, Alexander |Alexandri. excipitur congrus (quamuis conger dixit Plautus in Persa: |«memini: ut muraena et conger ne calefierent»), |Codrus, hydrus, Petrus, scombrus, Hebrus, amphimacrus, Locrus, |quae o in u mutant, non ros in er: quamuis antiqui etiam in aliis |nominibus eiusdem terminationis est quando sic protulerint nominatiuos, ut |Virgilius Teucrus et Euandrus protulit in III: |«Teucrus Roeteas primum est aduectus in oras». |idem in VIII: |«rex Euandrus ait non haec sollemnia nobis». |in eodem: |0225| «tum pater Euandrus dextram complexus euntis». |idem in X: |«Pallas, Euander, in ipsis / |omnia sunt oculis». |illa quoque Latina nomina, quae feminina in a faciunt, er in ri |mutant in genetiuo, ut par sit syllabis suo nominatiuo, ut ater atri, facit |enim atra, niger nigri nigra, exceptis illis, quae s uel sp uel n ante |er habent, et a ferendo uel gerendo compositis, quae accepta i faciunt |genetiuum una syllaba uincentem suum nominatiuum, ut miser miseri, |prosper prosperi (Donatianus in senatu pro se: «ut prosper |dicendi successus ostenderet, et auditorum beniuolentia |crescere dicentium facultatem»; Cicero tamen prosperus protulit |in VI de re publica: «deinde est hominum generi prosperus |et salutaris»), asper asperi (nam aspri per syncopam dicitur), |lucifer luciferi, corniger cornigeri, tener teneri. liber quoque, quando |ingenuum significat, liberi differentiae causa declinamus, ne, si libri |dicamus, aliud significare putetur. dexter similiter et dextri et dexteri, |etiam adulter adulteri. et notandum, quod tot syllabarum est genetiuus |masculini, quot sit nominatiuus feminini. excipiuntur alter et uter et |ex his composita, quae pronominum declinationem sequuntur: alterius |enim et utrius faciunt genetiuum. ex quo quidam errantes ea pronomina, |sicut supra diximus, uoluerunt esse. ex eis compositum alteruter |quamuis in masculino ex duobus sit nominatiuis, tamen, quia in feminino |0226| alterutra et in neutro alterutrum ex corrupto et integro est, ex altera parte |plerumque declinatur (id est exteriore) alteruter alterutrius, ut sit |genetiuus et datiuus trium generum similis, quod proprium est omnium in ius |terminantium genetiuum. Cicero pro M(arco) Marcello: «quod si in |alterutro peccandum sit». Lucanus in VI: |«placet alea fati / |alterutrum mersura caput». |inueniuntur tamen et altera utra et alterum utrum protulisse ueteres et |ex utraque parte declinasse. Cicero in Protagora: «quae igitur |potest esse indignitas uoluptatis ad molestiam, nisi in |magnitudine aut longitudine alterius utrius posita?». Cato de | ambitu: «sed sunt partim qui duarum rerum alterius utrius |causa magistratum petunt». neuter tamen plerique neutri |declinauerunt. sed Plautus in uidularia: |«neutri reddibo» |dixit datiuum, cuius genetiuus neutrius sine dubio est, quamuis |uetustissimi soleant omnium in ius terminantium genetiuum et in i datiuum etiam |in i genetiuum et in o datiuum in genere masculino et neutro, in feminino |uero secundum primam declinationem in ae diphthongum proferre. M(arcus) |Cato in censura de uestitu et de uehiculis: «nam periniurium |siet, cum mihi ob eos mores, quos prius habui, honos |detur, ubi datus est, tum uti eos mutem atque alii modi sim», |pro alius modi. Caelius in V: «nullius alius rei nisi amicitiae |0227| |eorum causa». G(aius) Licinius in II: «peruersum esse alii modi |postulare». Caesar in Anticatone priore: «uno enim excepto, |quem alius modi atque omnis natura finxit, suos quisque |habet caros». uni pro unius Titinius in barbato: |«quod quidem pol mulier dicet, / |namque uni collegi sumus». |ipsi pro ipsius Afranius in homine: |«ipsi me uelle uestimenta dicito». |toti pro totius idem in suspecta: |«adeo ut te satias caperet toti familiae». |soli pro solius Cato in I originum: «nam de omni Tusculana |ciuitate soli Lucii Mamilii beneficium gratum fuit». idem |nulli pro nullius: «qui tantisper nulli rei sies, dum nihil agas». |potest tamen hic datiuus accipi: nulli rei pro nulli utilitati. |Terentius in Andria: |«quandoquidem tam iners, tam nulli consili». |ulli pro ullius Plautus in Truculento: |0228| «quasi uero corpori reliqueris / |† potestatem coloris ulli capiendi, mala». |illi pro illius Cato in Marcum Caelium: «ecquis illi modi esse |uult?». idem de moribus Claudii Neronis isti pro istius: |«pecunia mea rei publicae profuit quam isti modi uti tu es». et |sciendum, quod in ius terminantium genetiuus producit paenultimam, nisi |poetica auctoritas eam corripiat, excepto alter alterius, quod ideo magis |correptam habuit paenultimam, quod duabus syllabis uincit genetiuus. quod |igitur creuit syllabis, hoc minuit tempore. Terentianus tamen |inuenitur huius etiam paenultimam produxisse in trochaico metro, quod est ex |septem pedibus et syllaba: |sescuplo uel una uincet alterius singulum. |sextus enim pes uult a longa incipere. propria eiusdem (id est in er |terminationis) nomina si sint appellatiuis similia, eorum sequuntur regulam, ut |Asper proprium Aspri, appellatiuum asperi et aspri per syncopam, liber |proprium et appellatiuum liberi, Caper [nomen proprium] similiter Capri. |reliqua uero omnia in er correptam siue productam tertiae sunt |declinationis Graeca siue Latina cuiuscumque sint generis. et t antecedente |er in ris mutantia faciunt genetiuum, ut pater patris, mater matris, |equester equestris. excipitur hic later lateris, praeterea Iuppiter, |cuius genetiuus ad aliud nomen transit, dicimus enim huius Iouis, et hoc |0229| iter, dicimus enim huius itineris, quamuis antiqui et hoc iter iteris |et hoc itiner itineris dixerunt. Plautus in mercatore: |«quin tu ergo itiner exsequi meum me sinis». |Naeuius in Lycurgo: |«ignoti iteris sumus, tute scis», |quae sunt nunc heteroclita. inueniuntur tamen apud uetustissimos haec |ancipitis genetiui: hic accipiter huius accipiteris et accipitris, Opiter |Opiteris et Opitris, Maspiter Maspiteris et Maspitris, Diespiter |Diespiteris et Diespitris. sic etiam Iuppiter Iuppiteris et Iuppitris, ut |Caesellio Vindici placet, debuit declinari. nam Iouis nominatiuo |quoque casu inuenitur. Caecilius in epistula: |«nam nouus quidem deus repertus est Iouis». |Accius in epinausimache: |«lucifera lampade exurat Iouis / |arietem». |ex quo etiam pluralem numerum Plautus protulit in Casina: |«repente ut emoriantur humani Ioues». |c quoque antecedente supra dictam seruant regulam, id est er in ris |conuertunt in genetiuo, si sint communia uel in is facientia feminina, ut |alacer alacris, acer acris. et sciendum, quod in utraque terminatione |utriusque generis inueniuntur haec [Virgilius in VI de Anchisa dicens: |0230| «alacris palmas utrasque tetendit»]. |Naeuius in carmine belli Punici: |«fames acer / |augescit hostibus». |Ennius in XII: |«omneis mortaleis uictores cordibus uiuis / |laetantes, uino curatos somnus repente / |in campo passim mollissimus perculit acris». |alia uero omnia, cuiuscumque sint generis, accepta is faciunt genetiuum |una syllaba abundantem, ut aer aeris, carcer carceris, mulier mulieris, |suber suberis, Mulciber Mulciberis et Mulcibris, ut Caesellius in | stromateo docet (quod si est a mulcendo imbri compositum, ut |plerisque uidetur, melius simplicis declinationem seruat), celer celeris, |agger aggeris, Liger Ligeris, uomer uomeris, degener degeneri, |pauper pauperis, cadauer cadaueris, cicer ciceris. excipitur imber imbris |et ab eo composita, ut September Septembris, October Octobris, quod |similis est numerus syllabarum tam in nominatiuo quam in genetiuo. |uetustissimi tamen genetiuo quoque similem nominatiuum eorum proferebant. |Cato de sacrificio commisso: «mense Octobri fecimus, |Nouembris reliquus erat». et omnia, quae faciunt feminina in is, sic |solebant etiam in masculino proferre, hic equester et equestris, alacer et |alacris, celeber et celebris, hic campester et hic campestris. Cato |in I originum: «agrum quem Volsci habuerunt campestris |plerus Aboriginum fuit». [Virgilius in VI de Anchisa: |«isque ubi tendentem aduersum per gramina uidit / |Aenean, alacris palmas utrasque tetendit»]. |haec etiam contra rationem supra dictarum regularum declinantur: puer |0231| pueri, cuius femininum puera dicebant antiquissimi, unde et puerpera |dicitur, quae puerum uel pueram parit, id est puellam, quod est |diminutiuum puerae, ut capra capella, tenera tenella, umbra umbella. |Ouidius etiam hoc approbat, qui in V metamorphoseon de puella |Proserpina narrans dicit: |«tantaque simplicitas puerilibus adfuit annis», |quod deriuatiuum non pertineret ad feminas, nisi etiam puera esset |dictum. quod tamen comprobat etiam Suetonius diuersos ponens usus in |libro, qui est de institutione officiorum . Liuius in Odyssia: |«mea puera, quid uerbi ex tuo ore supera fugit?». |idem alibi: |«puerarum manibus confectum pulcherrime». |non est tamen ignorandum, quod etiam hic puerus et hic et haec puer |uetustissimi protulisse inueniuntur et puellus puella. Lucilius in XI: |«inde uenit Romam tener ipse etiam atque puellus». |Caecilius in imbris: |«age age i, puere, duc me ad patrios fines |decoratum opipare». |Afranius in incendio: |«o puere puere, sine prospicere me mihi». |Plautus in lenonibus geminis: |«dolet hic puellus sese uenum ducier». |Lucilius in IIII: |0232| «cumque hic tam formosus homo ac te dignus puellus». |Liuius in Odyssia: |«sancta puer Saturni filia regina». |Naeuius in II belli Punici: |«prima incedit Cereris Proserpina puer». |Varro in satura, quae inscribitur ἄλλος οὗτος ῾Ηρακλῆς: |«grauidaque mater † peperit Ioui puellum». |liber quoque excipitur libri, fiber fibri, quae etiam rationabiliter |uidentur esse secundae declinationis. habent enim feminina in a desinentia |quantum ad uocem, libra et fibra, quamuis non sint eiusdem significationis, |sicut apud Graecos quoque multa inueniutur feminina a masculinis deriuata |non eiusdem significationis, ut ἄκων ἄκαινα non similem habent |significationem, sicut δράκων δράκαινα, λέων λέαινα, regulam tamen eandem |seruant. item excipiuntur culter cultri, cancer cancri, quod neutrum |etiam inuenitur, sed quando morbum significat. Claudius in III |0233| historiarum: «ut uiderent † ne respueret uerminaret litteris |addiualis quod uerminatum ne ad cancer peruenerit». eius |genetiuus canceris esse debet, ut cicer ciceris. praeterea notandum |socer soceri, cuius femininum cum secundum analogiam haec socera esse |deberet, haec socrus in usu est. Iuuenalis in II: |«desperanda tibi salua concordia socru». |uetustissimi tamen communiter hic et haec socrus proferebant. Accius |in Atreo: |«simul et Pisaea praemia arrepta a socru / |* possedit suo». |gener generi differentiae causa, ne, si generis dicamus, aliud |significare putetur. aper apri, cuius femininum ueteres protulerunt apra, ut |Plinius Secundus in I artium . coluber etiam colubra facit. haec |acer arbor acri dicit Seruius in commento Virgilii, cum nullum |in er femininum secundae inueniatur. Ouidius nominatiuum protulit: |«et platanus genialis acerque coloribus impar». |Solinus uero rectius aceris protulit in admirabilibus de arbore |turis: «palam fieret intorto eam esse uimine, ramis ad aceris |qualitatem» (quaeritur, Hiber Hiberi an Hiberus Hiberi melius |dicatur. Lucanus enim utrumque protulit, in VI: |«si tibi durus Hiber, aut si tibi terga dedisset», |et in IIII: |0234| «qui praestat terris, aufert tibi nomen Hiberus». |ergo uel differentiae causa fluuii et gentis apocopa usus est, quomodo |Arar dixit pro Araris, uel more suo abutens diuersis terminationibus, |quomodo Achillam et Achillea. nam proprie Hiberes sunt gens ab |Hiberis profecta, qui ultra Armeniam habitant, quorum singularis |nominatiuus hic Hiber huius Hiberis facit, et apud Graecos Ἴβηρ Ἴβηρος. |nam alterum Ἴβηρος Ἰβήρου dicunt). |in ir desinentia masculina accepta i faciunt genetiuum, ut uir uiri, |leuir leuiri, Treuir Treuiri. unum inuenitur, ut quibusdam uidetur, |femininum tertiae declinationis, Gaddir Gaddiris, nomen est ciuitatis (sed |Sallustius neutrum esse ostendit in II historiarum accusatiuum |nominatiuo similem ponens: «ut alii tradiderunt, Tartessum, |Hispaniae ciuitatem, quam nunc Tyrii mutato nomine Gaddir |habent». nam si esset femininum, Gaddirem dixisset accusatiuum, non |Gaddir), et unum neutrum ir, quod est indeclinabile, quamuis quidam, |ut Charisius, ir iris declinauerunt. abaddir quoque (abaddier, ὁ | βαίτυλος), declinatum non legi. |in or desinentia Latina, si sint masculini generis aut feminini uel |communis, accipiunt is et producta o faciunt genetiuum, ut hic orator |oratōris, salinator salinatōris, haec uxor uxōris, soror sorōris, hic |et haec auctor auctōris, pallor pallōris, pudor pudōris, stridor |0235| stridōris, calor calōris, umor umōris, macor macōris [pro macies], |marcor marcōris [ipsa res], feruor feruōris, rubor rubōris, mador |madōris (Sallustius in IIII historiarum: «munimenta madore |infirmarentur»), algor algōris, quod etiam hic algus huius algus dicitur. |Plautus in uidularia: |«inopiam, luctum, maerorem, paupertatem, algum, famem». |idem in rudente: |«tu uel suda uel peri algu uel † etiam aegrota uel uale». |excipiuntur corripientia o etiam in genetiuo haec: hic et haec et hoc |memor memŏris, immemor immemŏris, quod a uerbo memoro natum |paenultimam eius seruauit syllabam (uetustissimi tamen similem genetiuo |protulerunt eius nominis nominatiuum. Caecilius in epiclero: |«itane Antipho † inuentus profluuia fide? / |itane est inmemoris, itane est madida memoria?» |et hoc solum in or desinens habuit comparatiuum memorior), indecor |indecŏris (Virgilius in XI: |«non tamen indecorem tua te regina reliquit». |idem in XII: |«nec genus indecores; sine me haec haut mollia fatu»). |inuenitur tamen etiam simplex decor decŏris paenultima correpta apud |uetustissimos, quando pro decorus decora decorum accipitur. Naeuius |in carmine belli Punici: |«magnamque domum decŏremque ditem uexerant», |0236| aliter enim iambus stare non potest. Sallustius in III: «equis et |armis decoribus cultus». in eodem: «dedecores inultique terga |ab hostibus caedebantur». quae ab eo deriuata uel composita, quod |est decus decoris, illius declinationem seruant, sicut a corpore quoque |composita eius declinationem seruant, bicorpor bicorporis, tricorpor |tricorporis, ut Accius in Eriphyla: |«Pallas bicorpor anguium spiras trahit». |Virgilius in VI: |«Gorgones Harpyiaeque et forma tricorporis umbrae». |haec arbor quoque arboris, quod a robore deriuatum illius |declinationem seruans corripuit paenultimam genetiui, et a puero composita, |Publipor Publiporis et Marcipor Marciporis (sic Probus; ita enim antiqui |pro Publii puer et Marci puer dicebant), quae o non producunt in |obliquis casibus: «unus constitit in agro Lucano gnarus loci, nomine |Publipor» (Sallustius in III historiarum hoc protulit). |neutra quoque et Graeca omnia correpta o, addita is faciunt |genetiuum, ut hoc marmor marmŏris, aequor aequŏris, hic Hector |Hectŏris, Actor Actŏris, quando est nomen proprium Graecum. Virgilius: |«Actŏris Aurunci spolium, quassatque trementem». |ab eo autem, quod est hoc ador, genetiuus in usu frequenti non est, |cuius deriuatiuum o productum habet contra rationem aliorum, quae ex |neutris eiusdem terminationis deriuantur. Virgilius in VII: |0237| «adōrea liba per herbam / |subiciunt epulis». |et puto ideo produci, quia a uerbo deriuatur producente o paenultimam, id |est adōro. ergo ador quoque, cum ab eodem sit uerbo, necessario, si |declinaretur, produceret o in genetiuo, quod rursus prohibebat regula |neutrorum in or terminantium. duabus igitur sibi aduersis regulis |repugnantibus mansit indeclinabile, quamuis inueniatur huius quoque apud |quosdam ueterum genetiuus, modo producens modo corripiens paenultimam |secundum supra dictas diuersas rationes, ut G(aius) Annius in I: |«hic adoris dat primitias, ibi sanguine libat». |idem in II: |«illam sponte satos adoris strauisse maniplos». |idem in III: |«emicat in nubes nidoribus ardor adoris». |excipitur etiam hoc cor cordis, quod assumit d in genetiuo. ut breuiter |igitur supra dictam colligamus regulam: in or desinentia neutra et Graeca |et quaecumque deriuantur uel componuntur a primitiuis paenultimam |corripientibus, ea genetiui paenultimam corripiunt, cetera producunt exceptis |cor et ador. |in ur, cuiuscumque sint generis, accepta is faciunt genetiuum, ut |hic uultur uulturis, turtur turturis, hoc sulphur huius sulphuris, hic |et haec fur huius furis. excipitur hic satur huius saturi, unde |Lucanus: |«saturum tamen obsidet hostem», |0238| quod ideo est secundae declinationis, quia facit femininum in a desinens, |id est haec satura (Terentius in hecyra: |«sed cum tu satura atque ebria eris, puer ut satur |sit, facito»), |quod a Probo praetermissum doctissime attendit noster praeceptor |Theoctistus, omnis eloquentiae decus, cui quicquid in me sit doctrinae |post deum imputo. excipiuntur etiam in neutris haec, quae pro u o |correptam habent per obliquos casus, ut hoc robur huius robŏris, ebur |ebŏris, femur femŏris. Horatius: |«femur, Cerinthe, tuum». |Virgilius in X: |«ocius ensem / |Aeneas uiso Tyrreni sanguine laetus / |eripit a femore». |dicitur tamen et hoc femen feminis, cuius nominatiuus raro in usu est, |iecur iecoris uel iocineris, qui genetiuus uidetur a nominatiuo iocinus |uenire, qui in usu non est. Persius: |«et quae semel intus / |innata est rupto iecore exierit caprificus?». |in as desinentia Latina masculini generis sunt uel feminini uel |communis et ablata s, addita tis faciunt genetiuum, ut hic Maecenas |Maecenatis, haec ciuitas ciuitatis, hic et haec Arpinas huius Arpinatis. |0239| excipiuntur monosyllaba hic as assis, hoc uas uasis, quod in singulari |numero tertiae, in plurali secundae declinationis est, hic uas uadis, hic |mas maris et hoc fas nefas et hic et haec et hoc nugas |indeclinabilia. Graeca uero eiusdem terminationis nomina ου uel α desinentia in |genetiuo Graeco primae sunt declinationis, ut Λυσίας Λυσίου, Lysias |Lysiae, Ἄντας Ἄντα, hic Antas huius Antae. huiuscemodi nominatiuum |nominum frequenter sine s terminali solent Romani proferre, ut hic Geta, |Byrria, Marsya. in ος autem terminantia genetiuum Graecum o in i |mutantia faciunt genetiuum Latinum, ut Κάλχας Κάλχαντος, hic Calchas |Calchantis (quamuis hic Calchas huius Calchae antiqui declinabant. |Plautus in Menaechmis: |«nouistin illum? :: noui cum Calcha simul»), | Πάλλας Πάλλαντος, hic Pallas Pallantis, Παλλάς Παλλάδος, haec |Pallas Palladis. et sciendum, quod in as desinentia masculina, si nt |habeant in genetiuo, uocatiuum in an uolunt terminare more Graeco uel |similem hunc nominatiuo seruare, ut o Calchan uel o Calchas et o |Pallan uel o Pallas. Virgilius tamen auctoritate poetica o Palla |protulit in XI: |«salue aeternum mihi, maxime Palla». |in eodem: |«quin ego non alio digner te funere, Palla», |in hoc quoque Graecorum poetas secutus. Homerus in Μ᾽ ῥαψῳδίᾳ· |0240| «Πουλυδάμα, σὺ μὲν οὐκέτι μοι φίλα ταῦτ᾽ ἀγορεύεις». | Πουλυδάμα dixit pro Πουλυδάμαν. Menander quoque in Dardano: |«Δρία παῖ, δειπνοποιεῖσθαι τί δεῖ;» | παῖ Δρία dixit pro Δρίαν. |in es correptam Latina masculini uel communis generis cum sint, |mutant e in i ablata s et addita tis faciunt genetiuum, ut hic milĕs huius |militis, tramĕs tramitis, termĕs termitis, mergĕs mergitis, hic et |haec sospĕs sospitis, pedĕs peditis, equĕs equitis, hic et haec |superstĕs huius superstitis, gurgĕs gurgitis, hic et haec diuĕs diuitis. |excipiuntur haec, quae habent paenultimam ae diphthongum uel a uerbis |deriuantur in paenultima syllaba e habentibus breuem, quae e seruant in |genetiuo, ut hic et haec et hoc praepĕs praepetis, tĕro teris, hic |et haec et hoc terĕs teretis, hebĕo hebes, hic et haec et hoc |0241| hebĕs hebetis, indigĕo indiges, indigĕs indigetis, impĕto, impĕs impetis |(Ouidius in III metamorphoseon: |«impete nunc uasto», |pro impetu. similiter Statius in VII Thebaidos: |«aurigamque impete uasto, / |Amphiarae, tuum»). |interprĕtor, interprĕs interpretis. sic declinantur etiam i ante e |habentia, ut hic paries parietis, hic aries arietis, hic et haec et hoc |inquies quoque inquiētis, quod quamuis in nominatiuo e correptam habeat, |ut Probo uidetur, in genetiuo tamen eandem producit secundum |genetiuum quies quiētis principalis. sic etiam feminina seruant e, ut haec |seges segetis, teges tegetis. illud quoque notandum, quod a pede uel |a sedendo composita per dis, non per tis efferunt genetiuum. et a |pede quidem composita seruant e, a sedendo uero mutant e in i, ut |hic et haec et hoc quadrupes quadrupedis, bipes bipedis, compes |compedis (Iuuenalis in IIII: |«squalidus in magna fastidit compede fossor»), |hic et haec obses obsidis, deses desidis. excipitur haec apēs huius |apis, quia hoc solum a pede compositum, ut quibusdam uidetur, e |longam seruauit neque ulla creuit syllaba in genetiuo, quamuis et alia |composita ab eo, quod est pes, auctores producunt, ut Virgilius: |«stat sonipēs ac frena ferox spumantia mandit». |idem in X: |«tollit se arrectum quadrupēs et calcibus auras / |uerberat». |Horatius sermonum I: |«omnia magna loquens, modo: sit mihi mensa tripēs et / |concha salis puri». |0242| Probus tamen inter correpta haec ponit. Ouidius tamen nominatiuum |haec apis protulit in XIII metamorphoseon: |«non apis inde tulit † hos sedula flores», |quod etiam diminutiuum ostendit apicula, quomodo fidicula docet, |primitiui sui nominatiuum fidis, non fides esse, quod Seruio placet [de |cithara]. |in es productam Latina i antecedente ablata s, addita i faciunt |genetiuum, ut hic meridiēs huius meridiei, hic et haec diēs huius diei, |haec aciēs huius aciei. excipitur haec quiēs quietis. uetustissimi tamen |hoc quoque secundum supra dictam proferebant declinationem. Afranius |in emancipato: |«sollicito corde corpus non potitur nunc quie». |Laeuius in Protesilaodamia: |«complexa somno corpora operiuntur ac suaui quie |dicantur». |iure igitur compositum quoque ex eo requiēs, quod in eodem genere |mansit, tam quintae quam tertiae inuenitur. Virgilius in IIII: |«tempus inane peto, requiem spatiumque furori». |Cicero in dialogo de senectute: «ut meae senectutis |requietem oblectamentumque noscatis». nam inquies, cuius extremam |corripi dicit Probus, inquietis declinatur, quod trium factum est |generum, ut supra ostendimus. cuius etiam simplex in usu inuenitur trium |generum. Naeuius in carmine belli Punici II: |0243| «iamque eius mentem fortuna fecerat quietem». |Licinius Macer in I annali: «non minimo opere milites |quietes uolebant esse». Sallustius in II historiarum: «quia |corpore et lingua percitum et inquietem nomine histrionis uix |sani Burbuleium appellabant». alia uero eiusdem terminationis |nomina e in i mutata faciunt genetiuum, ut hic uerres huius uerris, haec |caedes huius caedis. excipiuntur hic pēs pedis, haec Cerēs Cereris, |mercēs mercedis, hic et haec herēs heredis, locuplēs locupletis et |tria quintae declinationis e corripientia tam in genetiuo quam in datiuo, |fidēs fidĕi, rēs rĕi, spēs spĕi. inuenitur etiam plebēs plebĕi. |Sallustius in I historiarum: «plebei tribuniciam potestatem» (nam |plebs plebis facit genetiuum). et famēs famĕi dicebant ueteres, unde |adhuc famē producitur in ablatiuo. Virgilius in VI: |«melle soporatam et medicatis frugibus offam / |obicit: ille famē rabida tria guttura pandens», |Iuuenalis in V: |«inde autem cum se matura leuauit / |progenies stimulante famē, festinat ad illam, / |quam primum praedam rupto gustauerat ouo», |idem in eodem: |«membra aliena famē lacerabant, esse parati / |et sua» |0244| quasi quintae declinationis produxerunt ablatiuum. Graeca eiusdem |terminationis, in ους uel ος uel εος genetiuum Graecum terminantia, ου |uel ο uel εο in i commutantia faciunt genetiuum Latinum, ut | Παλαμήδης Παλαμήδους, Palamedēs Palamedis, Ἐτεοκλῆς Ἐτεοκλέος, Eteoclēs |Eteoclis, Χρέμης Χρέμητος, Chremēs Chremetis et Chremis. |Terentius in Andria: |«etiam puerum inde abiens conueni Chremis». |idem in eadem: |«egomet continuo ad Chremem». | Μένδης Μένδητος nomen est urbis Aegyptiacae, cuius mentionem |Pindarus facit, Mendēs Mendetis et Mendis. sic quoque Ῥάμνης | Ῥάμνητος, Rhamnēs Rhamnetis et Rhamnis (quod Graecum esse ostendit |aspiratio post r posita, quod in Latinis nominibus non fit), Λάχης | Λάχητος, Lachēs Lachetis et Lachis. sic et similia in τος terminantia |genetiuum Graecum. nec mirum duplicem declinationem haec habuisse |apud Latinos, cum apud Graecos quoque multa inueniuntur huiuscemodi |ancipitem habentia declinationem teste Herodiano: Γύγης [nomen |0245| Gigantis] Γύγου et Γύγητος, Κόμης [proprium] Κόμου et Κόμητος, | μύκης μύκου et μύκητος, Μύνης Μύνου et Μύνητος, Ποδῆς Ποδοῦ |et Ποδῆτος, Μέγης Μέγου et Μέγητος, Πύδης Πύδου et Πύδητος. |similiter Thales, Apelles, Menes, Ageles, Calles, Dares uarie |declinantur. unde Virgilius duplicem accusatiuum Graecum protulit in V: |Dareta et Daren, illos secutus, qui Ποδῆτα et Ποδῆν, Μέγητα et | Μέγην protulerunt, ut: |«praecipitemque Daren ardens agit aequore toto», |in eodem: |«sed finem inposuit pugnae fessumque Dareta». |sin in ου terminent genetiuum Graecum, primae erunt declinationis, ut | Ἀχάτης Ἀχάτου, Achates Achatae, Ἀγχίσης Ἀγχίσου, Anchises |Anchisae. saepissime tamen huiuscemodi nomina antiqui et secundum |tertiam protulerunt declinationem, ut Orontes Orontae et Orontis, |Timarchides Timarchidae et Timarchidis, Herodes Herodae et Herodis. |Horatius in II epistularum: |0246| «praeferat Herodis palmetis pinguibus, alter». |Cicero IIII Tusculanarum: «non sine causa, cum Orestis |fabulam doceret Euripides». Sallustius in II historiarum: |«eam deditionem senatus per nuntios Orestis cognitam |adprobat». idem in III historiarum: «namque primum Iasonem |nouo itinere maris Acetae hospitis domum uiolasse». Agellius | noctium Atticarum VIII: «historia ex libris Heraclidae |Pontici iucunda memoratu et miranda». sciendum tamen, quod |frequentissime tertia utuntur declinatione in propriis, quae formam habent |patronymicorum, et in barbaris, ut Thucydides Thucydidae et |Thucydidis, Mithridates Mithridatae Mithridatis, Tigranes Tigranae Tigranis. |huiuscemodi enim nomina Parthica etiam Graeci ancipiti terminant |genetiuo: modo ου modo ους, Τιγράνης Τιγράνου καὶ Τιγράνους uel | Τιγράνεος. Virgilius in XII: |«nec Drancis dicta refellam». |et sciendum, quod in huiuscemodi nominibus, quando tertiae sunt, |frequentissime ueteres datiuum proferunt pro genetiuo, Aristoteli, |0247| Demostheni, Thucydidi, Euripidi pro Aristotelis, Demosthenis, Thucydidis, |Euripidis ponentes. Virgilius in I: |«praecipue pius Aeneas nunc acris Oronti, / |nunc Amyci casum gemit». |idem in eodem: |«Troas, relliquias Danaum atque inmitis Achilli», |in II: |«quis talia fando / |Myrmidonum Dolopumue aut duri miles Vlixi». |Terentius in heautontimorumeno: |«Archonidi * filiam» |pro Archonidis. Cicero in IIII Verrinarum: «in Timarchidi |potestate sociorum populi Romani antiquissimorum atque |amicissimorum liberos, matresfamilias, bona fortunasque omnes |fuisse». idem in eodem datiuum similiter protulit: «neque in praesentia |Timarchidi quid responderet habuit». et magis secundum tertiam |ea proferunt nominatissimi auctores (idem in Arato: |«sub pedibus profertur finita * Booti, / |spicum inlustre tenens, splendenti corpore Virgo», |pro Bootis). Terentius in hecyra: «Callidemidem, hospitem / |Myconium». Cicero in Protagora: «quid tu, unde tandem appares, o |0248| |Socrate? an quidem non dubium est, quin ab Alcibiade?». |Trogus Pompeius in libro VI: «inde Scepsim petit, quo se |Midias interfecta socru contulerat. is a Derculide petito |colloquio». M(arcus) Velleius Paterculus libro I: «nec minus clarus |ea tempestate fuit Miltiadis filius Cimon». Plinius in II | naturalis historiae: «ab Euclide», in III: «Thucydide, Calliphane», |in IIII: «Philistide, Anticlide, Philonide», in V: Sotade, in VI: |«Simonide minore», in VII: «Agatharchide, Apollonide, Duride, |Heraclide Pontico, Asclepiade», in XI: Heracleote, in XII: |Mneside, in XV: Commiade, in XXXVII: Euripide. possunt tamen ea, si |producte proferantur, datiui esse Graeci pro ablatiuis, quomodo Virgilius: |«uno comitatus Achatē». |Iuuenalis: |«Penelopē melius, leuius torquetis Arachnē». |in is desinentia longam cuiuscumque sint generis Latina ablata s, |addita tis faciunt genetiuum, ut haec līs litis, hic et haec dīs ditis |(unde hi et hae dites et haec ditia, cuius nominatiuum singularem in |usu non inueni. debet tamen secundum analogiam hoc dite esse. nam |in is finiri neutrum non potest. Lucanus in VIIII: |0249| «non illic Libycae posuerunt ditia gentes / |templa»), |hic et haec Samnīs huius Samnitis. sic Caesar de analogia . |Lucanus in II: |«Romanaque Samnis / |ultra Caudinas sperauit uulnera furcas». |huius neutrum Naeuius Samnite protulit in carmine belli Punici, |ad cuius similitudinem debet etiam hoc dite dici. excipitur hic glīs |gliris, quod pro t r habuit, et haec uīs huius uis, cuius plurale similiter |uis tam Lucretius quam Sallustius protulerunt. Lucretius in II: |«sed quam multarum rerum uis possidet in se / |atque potestates». |Sallustius in III historiarum: «male iam adsuetum ad omnis |uis controuersiarum». |illa quoque tam in is quam in er finita nomina regulam seruant |in er terminatorum, id est accepta is faciunt genetiuum, ut hic puluis |et puluer pulueris, hic cucumis et cucumer cucumeris, hic cinis et |ciner cineris, hic uomis et uomer uomeris. praeterea Caesar |declinat pubis puberis; quidam, ut Probus, pubes puberis, quidam puber |puberis. ex hoc tamen compositum inuenitur similem habens |nominatiuum genetiuo, hic impubis huius impubis. Virgilius in V: |«inpubis Iuli». |ab eo neutrum impube Horatius protulit in epodo: |«ut haec trementi questus ore constitit / |0250| |* puer, / |inpube corpus». |Cicero tamen in IIII inuectiuarum: «filiumque eius inpuberem, |legatum a patre missum». idem in II de oratore: «quod nisi |puberem te iam, inquit, haberet». alia uero omnia eiusdem |terminationis correptae similem habent genetiuum nominatiuo, ut hic collĭs |huius collis, haec puppĭs huius puppis, hic et haec suauĭs huius |suauis, hic et haec ciuĭs huius ciuis. excipiuntur hic lapĭs huius lapidis |(uetustissimi tamen etiam huius lapis protulerunt. Ennius in XV | annali: |«obcumbunt multi letum ferroque lapique»), |hic sanguĭs huius sanguinis, quod ueteres hoc sanguen dixerunt |(Cicero in Hortensio: «ut ait Ennius: |"refugiat timido sanguen atque exalbescat metu" ». |idem in II annali: |«o genitor, o sanguen dis oriundum»), |haec pollĭs pollinis (sic Charisius; Probus autem et Caesar hoc |pollen pollinis declinauerunt), haec cuspĭs cuspidis, semĭs semissis |0251| (Apuleius in epitoma: «sed tum sestertius dipondium |semissem, quinarius quinquessis, denarius decussis ualebat»), |haec cassĭs cassidis, quod etiam haec cassida cassidae declinatur, ut |Virgilius in XI: |«aurea uati / |cassida». |a sanguine compositum non seruat simplicis declinationem, hic et haec |exsanguis huius exsanguis, a cuspide seruat, tricuspis tricuspidis. |Ouidius in I metamorphoseon: |«positoque tricuspide telo / |mulcet aquas». |inuenitur etiam haec capĭs capidis, cuius diminutiuum est capidula. |Arruntius: «capis, uasis genus pontificalis, diminutiue |capidula». Lucilius in VIIII: |«hinc ancilia, ab hoc apices capidasque repertas». |et uide, quod magis Graecum ostenditur, cum in as protulit accusatiuum |pluralem. hic et haec potĭs et hoc pote nomina esse, ostendit |comparatio potior et potissimus. sine uerbis autem raro inuenis ea uel |obliquo casu prolata. Persius: |«qui pote? uis dicam? nugaris, cum tibi, calue, / |pinguis aqualiculus protento sesquipede extet». |Virgilius in III: |«nec potis Ionios fluctus aequare sequendo». |0252| idem in XI: |«at non Euandrum potis est uis ulla tenere». |in is desinentia Graeca, si in genetiuo Graeco consonantem |habuerint ante ος, o in i mutant et faciunt genetiuum Latinum: Σιμόεις | Σιμόεντος, Simois Simoentis; Ἄδωνις Ἀδώνιδος, hic Adonis huius |Adonidis; Εὔπολις Εὐπόλιδος, Eupolis Eupolidis; Δωρίς Δωρίδος, Doris |Doridis; Θέτις Θέτιδος, Thetis Thetidis (quamuis ablatiuum eius ab |hac Theti Plautus protulit in Epidico: |«tum ille prognatus Theti / |sine perdat: alia adportabunt ei Nerei filiae»); | Εὔχαρις Εὐχάριδος, Eucharis Eucharidis; Ἐπίχαρις Ἐπιχάριδος, |Epicharis Epicharidis. sin in ος puram Graecus desinat genetiuus, similis |erit nominatiuo apud Latinos: Ἄδωνις Ἀδώνιος, hic Adonis huius |Adonis; Νεάπολις Νεαπόλεως, haec Neapolis huius Neapolis. sin apud |Graecos in εις diphthongum terminant, nt habent in genetiuo: | Σιμόεις Σιμόεντος, hic Simois huius Simoentis. |0253| in os masculina ablata s, addita ris faciunt genetiuum, ut hic |lepos leporis, ros roris, mos moris, flos floris. excipitur nepos |nepotis, quod quidam commune putauerunt, quamuis femininum sit |neptis. alia uero omnia in tis desinunt, ut hic et haec sacerdos |sacerdotis, hic et haec compos huius compotis. Liuius in XXVI: |«profecto satis compotem mentis esse». o tamen in hoc solo corripitur. |Seneca in Phaedra: |«Hippolyte, me nunc compŏtem uoti facis». |in eadem: |«compŏte uoto», |et est adonium. eius contrarium impos impotis. Accius in I | didascalicon: |«falsidica, audax, / |gnati mater pessimi, odibilis, natura impos, / |excors, ecfera». |similiter haec cos cotis, haec dos dotis. excipitur hic et haec bos |bouis, quod ideo assumit genetiuo u loco digamma, quia Aeolis quoque |solent inter duas uocales eiusdem dictionis digamma ponere, quos in |multis nos sequimur, ὄϜις ouis, ΔᾶϜος Dauus, ὠϜόν ouum (unde in |nominatiuo quoque huius nominis illos sequimur. nam et Aeolis et Doris | βῶς dicunt pro βοῦς, ου diphthongum in o longam uertentes. et |quod hoc uerum est, ostendunt epigrammata uetustissima, quae literis |antiquissimis scripta in multis tripodibus legi et maxime in tripode Apollinis, |0254| qui est Constantinopoli, in loco quem Xerolophum uocant. sunt autem |scripta sic: ΔημοφάϜων pro Δημοφόων, ΛαϜοκόϜων pro | Λαοκόων), haec glos gloris, hoc ŏs correptum ossis (Ouidius in |V metamorphoseon: |«qui posquam cecidit ferrumque ex osse reuulsum est». |quidam tamen ueterum et hoc ossu et hoc ossum proferebant, unde |Pacuuius in Chryse: |«ossuum inhumatum aestuosam / |aulam». |Accius uero in annalibus: |«fraxinus fissa ferox, infensa infinditur ossis». |Cato tamen os protulit in IIII originum: «si quis membrum rupit |aut os fregit, talione proximus cognatus ulciscitur»), ōs |productum oris. hic et haec custos custodis ideo in dis desinit, |quia uenit a uerbo custodio. |Graeca eiusdem terminationis genetiuum Graecum sequuntur os finali |in is conuersa: Χρυσέρως Χρυσέρωτος, Chryseros Chryserotis; ἥρως |0255| ἥρωος, heros herois; Μίνως Μίνωος, Minos Minois. Sallustius |tamen Minonis protulit genetiuum in II historiarum: «Daedalum ex |Sicilia profectum, quo Minonis iram atque opes fugerat». |nec tamen hoc sine exemplo apud Graecos quoque inuento. Syracusii |enim ἥρων pro ἥρως dicunt. sic Sophron «παρ᾽ ἡρώνεσσι» pro ἥρωσι |dixit. similiter ergo et Μίνων pro Μίνως. Romani autem plerumque |solent in on terminantia etiam abiectione n proferre per o, ut leo, |draco. sic ergo Mino, gobio quoque dicunt pro κωβιός abiecta |s, et, quod mirabilius est, Athos Athonis protulit Cicero in III | de republica: [quid ergo illa sibi uult absurde exceptio?] «nisi si |quis Athonem pro monumento uult funditus † efficere. quis |enim est Athos aut Olympus tantus?». sed hoc in us correptam |dehinc Attice prolatum est, quomodo Ἀνδρόγεος pro Ἀνδρόγεως. |in us correptam desinentia masculina Latina s uel t uel x |antecedentibus, si sint rerum incorporalium uocabula, quartae sunt declinationis, ut |0256| hic nisŭs huius nisus, hic casŭs huius casus, hic sitŭs huius situs, |hic positŭs huius positus, hic partŭs huius partus (quamuis haec partio |huius partionis antiqui protulisse inueniuntur. Plautus in Truculento: |«horresco † miseram mentionem, quotiens fit, partionis»), |hic sexŭs huius sexus, hic luxŭs huius luxus. similiter quartae |sunt, quae rerum uocabulis homonyma inueniuntur, ut magistratŭs, | ἡ ἀρχῂ καὶ ὁ ἄρχων, huius magistratus, hic saltŭs, ἡ πήδησις καὶ ἡ | νάπη, huius saltus, hic uersŭs, ἡ στροφῂ καὶ ὁ στίχος, huius uersus, |hic exercitŭs, ἡ γυμνασία καὶ ὁ στρατός, huius exercitus. fastŭs, |quando a fastidio est uerbo, quartae est, quando uero pro annali |accipitur, a fastis et nefastis diebus sic dictum, frequentius secundae est. |inuenitur tamen et quartae. Lucanus in X: |«nec meus Eudoxi uincetur fastibus annus», |quod tamen errore Lucani prolatum dicit Seruius in commentario | tertii libri Virgiliani, cum antiquiores quoque similiter idem |protulisse inueniantur [Ouidius fastorum inscripsit libros]. nam apud |Horatium duplicem inuenio scripturam et fastos et fastus in III | carminum: |«per memores genus omne fastos» |et fastus in aliis codicibus. Varro in ephemeride: «postea |honoris uirtutum causa Iulii Caesaris, qui fastus porrexit, |mensis Iulius est appellatus». senatŭs quoque ideo quartae est, quod |0257| a uocabulo natus componitur. et si ante tus alia sit sub eadem |syllaba consonans, etiam corporalia quartae sunt declinationis, nisi sint |propria uel mobilia, ut hic fluctŭs huius fluctus, hic caestŭs huius caestus, |hic rictŭs huius rictus, hic uictŭs huius uictus. excipitur hic lectŭs, | ἡ κλίνη, huius lecti, quod tamen etiam huius lectus antiquissimi |protulerunt. Cornificius in I de etymis deorum: «ipsis uero ad |Cereris memoriae nouandae gratiam lectus sternuntur». |Plautus in Amphitrione: |«quam lectus ubi cubuisti concaluit locus». |mustŭs quoque musti excipit Probus, quod tamen mobile uidetur, cum |ueteres et feminino et neutro genere inueniuntur hoc protulisse pro nouus |noua nouum. Martialis in I: |«quid te, Tucca, iuuat uetulo miscere Falerno / |in Vaticanis condita musta cadis?». |Ouidius in XIIII metamorphoseon: |«ter centum messes, ter centum musta uidere». |Cato censorius de agna musta pascenda: «musta agna» pro |noua dixit. inueniuntur tamen antiquissimi multa ex supra dictis in |genetiuo etiam i terminasse. Terentius in Andria: |«nil ornati, nil tumulti», |pro ornatus et tumultus. idem in adelphis fructi pro fructus: |«nunc exacta aetate hoc fructi pro labore ab iis fero». |quaesti pro quaestus. idem in hecyra: |0258| «numquam animum quaesti gratia ad malas adducam |partes». |aduenti pro aduentus idem in Phormione: |«patrem ut extimescam, ubi eius aduenti uenit in |mentem». |senati pro senatus Sallustius in Catilinario: «senati decretum |fit, sicut ille censuerat». uersi quoque pro uersus Laberius in | lacu Auerno: |«uersorum non numerum numero studuimus». |Valerius in Phormione: |«quid hic cum tragicis uersis et syrma facis?». |Laeuius in polymetris: |«omnes sunt denis syllabis / |uersi». |hic uictus huius uicti Plautus in captiuis: |«proin tui tu cotidiani uicti uentrem ad me adferas». |idem in aulularia huius gemiti dixit: |«tantum gemiti et † malae maestitiae mihi hic dies obtulit, / |famem et pauperiem». |alia omnia eiusdem generis Latina in us desinentia secundae sunt |declinationis, ut hic Virgilius huius Virgilii, somnus somni, lacertus lacerti, |numerus numeri, sanctus sancti, uentus uenti, cibus cibi, quamuis et |huius cibus antiqui protulisse inueniuntur. Plautus in captiuis: |0259| «tantus uentri commeatus meo adest in portu cibus». |excipitur arcus, quod differentiae causa quidam tam secundae quam |quartae protulerunt. de caelesti enim [id est de Iride] Cicero dicens in III | de deorum natura in i finiuit genetiuum: «cur autem arci species |non in deorum numero reponatur?». inuenitur tamen apud ueteres |etiam feminini generis, secundum quod bene quartae est declinationis. |Ennius in XV annali: |«arcus aspiciunt, mortalibus quae perhibentur». |acus etiam quartae est, quod tam masculinum quam femininum |inuenitur (Lucanus in X: |«quod Nilotis acus conpressum pectine serum». |Iuuenalis in I: |«ille supercilium madida fuligine tactum / |obliqua producit acu». |idem in II: |«emerita quae cessat acu». |diminutio tamen a masculino fit aculeus teste Probo, quomodo ab equo |equuleus), et lacus et hic specus, quod tam masculinum quam neutrum |inuenitur (Horatius carminum libro III: |«quo me, Bacche, rapis tui / |plenum? quae nemora et quos agor in specus?». |sed hoc specus melius dici in singulari, in plurali hi specus, Seruio |placet. feminino tamen hoc nomen quoque genere inuenitur. Agellius | noctium Atticarum V: «sole medio, inquit, et arido et flagranti, |0260| |specum quandam nanctus remotam latebrosamque, in eam |me penetro et recondo». Ennius in XVII annalium: |«tum caua sub † monte late specus intus patebat». |Pacuuius in niptris: |«aduenio in scruposam specum». |dicebant tamen et hoc specum et haec speca. Cato: «speca prosita, |quo aqua de uia abiret». sed Liuius etiam singulari numero hoc |ponit masculinum in I ab urbe condita: «lucus erat, quem medium |ex opaco specu fons perenni rigabat aqua». similiter Ouidius |in III metamorphoseon: |«et specus in medio uirgis ac uimine densus». |idem in VII: |«specus est tenebroso caecus hiatu». |idem in XI: |«et specus in medio, natura factus an arte, / |ambiguum»). |penus quoque et masculini et feminini et neutri inuenitur teste |Donato et Capro. Plautus in Pseudulo: |«† nisi mihi annuus penus ab amatoribus congeratur». |Lucilius: |0261| «magna penus paruo spatio consumpta peribit». |Horatius in I epistularum: |«annonae prosit, portet frumenta penusque», |cuius neutri genetiuus est penoris, ut pecus pecoris. Caesar Strabo | contra Sulpicium tribunum plebis: «propinquos nostros |Messalas domo deflagrata penore uolebamus priuare» (hoc penum |etiam Afranius protulit: |«in penum / erile»). |etiam hic ficus, uitium corporis, quartae est. Martialis in I | epigrammaton: |«cum dixi ficus, rides quasi barbara uerba / |et dici ficos, Caeciliane, iubes. / |dicemus ficus, quas scimus in arbore nasci: / |dicemus ficus, Caeciliane, tuos». |ex quo ostendit, et uitium et fructum posse quartae esse declinationis, |genere autem differre. uultus praeterea quartae est, quod quasi rei est |uocabulum a uolo uerbo, quomodo a colo cultus et ab occulo occultus, |ab ulciscor ultus. nec mirum, cum Aristoteles species incorporales |erga corpora uult esse, uultum in facie intellegi, uoluntatis enim |significat affectum, quomodo metus, gaudium, laetitia, tristitia, quae |omnia rerum incorporalium sunt uocabula. iure igitur quartae est. similiter |0262| artus. hoc enim quoque, cum neutro etiam genere hoc artu ueteres |proferebant, bene secundum quartam declinatur. omnia enim masculina, |quae neutra quoque in u desinentia inueniuntur, eiusdem sunt declinationis, |ut hic tonitrus hoc tonitru, hic cornus hoc cornu. ergo similiter hic |artus hoc artu. Plautus in Menaechmis: |«ita mihi imperas, ut ego huius membra atque ossa |atque artua / |comminuam». |illud etiam possumus dicere, quod a uerbo arto artas rei uocabulum fit |artatus et per syncopam artus, quomodo a poto potas potatus potus. |ideoque nomen etiam, quod significat ἄρθρον, id est artus, quia |uocabulum rei est simile, et eandem seruauit declinationem quomodo exercitus, |saltus, magistratus. et forsitan ideo etiam acus ab acutu, portus a |portatu, lacus a laqueatu, sinus a sinuatu, currus a cursu, |gradus a gressu nata primitiuorum seruant declinationem, quomodo uniuoca |fixa. a portu compositum tam masculini quam neutri generis inuenitur |et secundae declinationis, hic angiportus et hoc angiportum, huius |angiporti. sic Plinius Secundus in I artis grammaticae . |Terentius quoque in adelphis: |«id quidem angiportum non est peruium». |idem in Phormione: |«sed hinc concedam in angiportum hunc proximum». |gradus quoque quartae est, ut ostendimus, et sinus; dicitur tamen hoc |sīnum i producto et significat uas. Varro de uita populi Romani|0263| libro I: «ubi erat uinum in mensa positum aut galeola aut |sinum». Virgilius in bucolico: |«sinum lactis et haec te liba, Priape, quot annis». |sed hoc etiam masculino quidam protulerunt. Plautus in Curculione: |«hic cum uino sinus fertur». |forte igitur etiam differentiae causa hoc secundae, illud quartae |declinauerunt. currus similiter excipitur, quod quartae est declinationis, ut ante |docuimus. et possumus non inuerisimilem de his omnibus rationem, ut |superius demonstrauimus, reddentes dicere, quod ea, quae a participiis |deriuantur in us desinentia, si sint fixa, quartae sunt: portatus portus, |artatus artus, arcuatus arcus, laqueatus lacus, acutus acus, sinuatus |sinus. a cursu quoque uel curro currus, a gressu uel gradior |gradus. adeo autem cognatio est currus ad cursum, quod diminutiuum |pro cursu accipitur. Cicero pro Marcello: «nec fas esse |ducebam, uersari me in nostro uetere curriculo». quomodo igitur, si |essent participiis similia, fixa quartae proferrentur declinationis, sicut omnia |quae similia sunt participiis non mobilia, sic etiam per syncopam prolata |uel mutatione consonantium ante us positarum eandem tamen |declinationem seruauerunt. nec mirum in nominibus hoc fieri, cum etiam ipsa |participia inueniuntur est quando per syncopam prolata, ut potus pro |potatus, cretus pro creatus, dictus pro dictatus, saucius pro |sauciatus, truncus pro truncatus, lassus pro lassatus. tonitrus quoque |et cornus, quando sint masculina, notantur, quod quartae sunt. nam |plerumque neutra inueniuntur, hoc tonitru, hoc cornu, de quibus |0264| supra quoque docuimus. quomodo autem quaedam quartae declinationis |nomina etiam secundae regula protulisse superius uetustissimos ostendimus, sic |ex contrario, quae debuerunt secundae esse, quasi quartae est quando |declinauerunt, ut hic sibilus huius sibilus, uadus, uulgus, fretus. |Sisenna in XII historiarum: «procul sibilu significare consuli |coepit». excipitur etiam lepŭs leporis, quod solum in us correptam |desinens masculinum tertiae declinationis inuenitur. nam uetŭs ueteris |commune est trium generum et Ligŭs quoque Liguris commune. |Sallustius in II historiarum: «sed ipsi ferunt taurum ex grege, |quem prope litora regebat Corsa nomine, Ligus mulier». |inuenitur tamen etiam in ur desinens, Ligur, ut Lucanus in I: |«et nunc tonse Ligur, quondam per colla decore / |crinibus effusis toti praelate Comatae». |quamuis ueter etiam analogia exigit, ut bene sit dictum. Accius in Hecuba: |«ueter fatorum terminus sic iusserat», |pro uetus. quod Capro quoque prudentissime uidetur, cum comparatiuus |ueterior et superlatiuus ueterrimus ueter desiderent positiuum. Cato in I | originum: «Antemna ueterior est quam Roma». Plautus in Bacchidibus: |0265| «senem † tibi dedo illum ueteriorem, lepide ut |lenitum reddas». |monosyllaba quoque in us omnia, cuiuscumque sint generis, tertiae |sunt declinationis, quae et producuntur. est autem masculinum unum a |Graecis sumptum μῦς, hic mus muris, quod per obliquos casus |producit u, mūris mūri, ideoque assumpsit r, quia non poterat u uocalis |paenultima produci uocali altera consequente. itaque nominibus monosyllabis |u longa est per omnes casus et similis declinatio supra dicti nominis, ut |mūs mūris, plūs plūris, iūs iūris, tūs tūris, crūs crūris, exceptis |grūs et sūs, quae sola in monosyllabis communia inueniuntur et in |nominatiuo producuntur, in obliquis uero corripiuntur, quod apud Graecos |quoque σῦς productum in nominatiuo reliquos casus corripit. et u |paenultima ante uocalem posita longa non inuenitur apud Latinos, ut ardŭus, |sŭa, fluctŭi, rŭo. sunt autem nomina in us desinentia communia |quattuor, duo in us productam monosyllaba et duo disyllaba in us |correptam, de quibus supra diximus, hic et haec sūs suis, grūs gruis. |Virgilius: |«Strymoniae dant signa grues». |Horatius sermonum libro II: |«discerpta ferentes / |membra gruis, sparsi sale multo non sine farre». |uetŭs etiam ueteris et Ligŭs (quod in ur terminat nominatiuum |Ligur, ut supra dictum est) Liguris. praeterea unus, ullus, nullus, |solus, totus, alius quamuis uerissima ratione nomina esse ostendantur, |0266| ut in pronomine docebimus, tamen pronominum sequuntur declinationem |illorum, quae in ius terminant genetiuum, quamquam inueniantur apud |ueteres et nominum modo declinata, id est genetiuum in i et datiuum in o |desinentia, nec solum haec, sed omnia, quae simili declinatione |proferuntur, sicut iam in superioribus ostendimus. Titinius in barbato: |«quod quidem pol mulier dicet, / |namque uni collegi sumus», |uni pro unius. Afranius in suspecta: |«adeo ut te satias caperet toti familiae», |pro totius. Cato in I originum: «nam de omni Tusculana |ciuitate soli Lucii Mamilii beneficium gratum fuit», soli pro solius. |idem: «qui tantisper nulli rei sies, dum nil agas», nulli pro |nullius. Plautus in Truculento: |«quasi uero corpori reliqueris / |† potestatem coloris ulli capiendi, mala», |ulli pro ullius. alius quoque tam huius alîus paenultima circumflexa |quam alii genetiuus inuenitur apud ueteres. Caelius in V: «nullius |alii rei nisi amicitiae eorum causa», alii pro alius dixit. |Caesar in Anticatone priore: «uno enim excepto, quem alius |modi atque omnis natura finxit, suos quisque habet caros». |M(arcus) Cato in censura de uestitu et uehiculis: «nam periniurium |siet, cum mihi ob eos mores, quos prius habui, honos detur, |ubi datus est, tum uti eos mutem atque alii modi sim». G(aius) |Licinius in II: «peruersum esse alii modi postulare» . |0267| feminina eiusdem terminationis correptae, si sint arborum nomina, |secundae erunt declinationis, ut haec ornŭs huius orni, haec fagŭs fagi, |haec pirŭs piri, haec cupressŭs cupressi. excipitur quercŭs, laurŭs, |pinŭs, cornŭs, ficŭs, quae tam secundae quam quartae inueniuntur. |Cicero in chorographia: «ibi quercorum rami ad terram |iacent, ut sues quasi caprae ex ramis glande pascantur». |Virgilius in VIII: |«arma sub aduersa posuit radiantia quercu». |Statius in VII Thebaidos: |«cornu depressus Achiua». |Virgilius in XI: |«ferro sonat alta bipenni / |fraxinus, euertunt altas ad sidera pinus». |Cicero in II de oratore: «cum familiaris quidam quereretur, |quod diceret uxorem suam suspendisse se de ficu, amabo te, |inquit, da mihi ex ista arbore, quos seram, surculos». |Martialis in epigrammatibus: |«dicemus ficus, quas scimus in arbore nasci». |sin uero in productam us terminentur, ablata s, addita tis faciunt |genetiuum, ut haec seruitūs huius seruitutis, uirtūs uirtutis, salūs salutis, |senectūs senectutis, iuuentūs inuentutis. excipiuntur tellūs telluris, |palūs paludis, quae duo non habuerunt t in genetiuo. palus tamen etiam |correpta us inuenitur apud Horatium de arte poetica: |0268| «debemur morti nos nostraque: siue receptus / |terra Neptunus classes aquilonibus arcet, / |regis opus, sterilisque diu palŭs aptaque remis». |alia nomina eiusdem generis [id est feminini] in us correptam desinentia |quartae sunt declinationis, ut haec nurŭs huius nurus, haec tribŭs huius |tribus, haec manŭs huius manus (ex quo compositum eius declinationem |sequitur, hic centimanŭs huius centimanus. Horatius in II | carminum: |«testis mearum centimanus † Gygas / |sententiarum»), |haec anŭs huius anus. nam Terentius contra hanc regulam in | heautontimorumeno dixit anuis more antiquo: |«ipsam offendimus / |mediocriter uestitam ueste lugubri, / |eius anuis causa, opinor, quae erat mortua». |excipitur haec aluŭs huius alui, quod ueteres frequenter masculino genere |protulerunt. Accius in annalibus: |«ut quam fragilissimus aluus». |Cato ad filium: «ex dolore, ex febri, ex siti, ex medicamentis |bibendis, ex cataplasmatis, ex aluo lauando». Cinna in Smyrna: |0269| «at scelus incesto Cinyrae crescebat in aluo». |itaque secundum hoc genus bene declinatur aluus alui. Virgilius tamen |femininum hoc protulit in II: |«in latus inque feri curuam conpagibus aluum». |humŭs humi: hoc etiam neutrum in um desinens inuenitur apud ueteres, |secundum quod oportune hanc declinationem seruauit Laeuius in Adone: |«humum humidum pedibus fodit». |Gracchus in Thyeste: |«mersit sequentis humidum plantis humum». |domŭs huius domi et domŭs huius domus. Terentius in eunucho: |«domi focique fac uicissim ut memineris». |Virgilius in VI: |«hic labor ille domus et inextricabilis error». |Ouidius in IIII metamorphoseon: |«domui communis utrique». |colŭs coli et colus. Virgilius in VIII: |«cui tolerare colo uitam tenuique Minerua». |Statius in VI: |«sed huius / |extrema iam fila colu, datur ordo senectae». |Venŭs Veneris quoque excipitur, quod solum proprium femininum |inuenitur Latinum in us desinens correptam. et forte ideo sic declinatur, |ne, si Venus Veni declinaretur, dubitationem haberet genetiuus cum ueni |uerbo imperatiuo. incus etiam incudis, quod ponit Nonius |0270| Marcellus de doctorum indagine: massa malleis cuditur, unde etiam |incus est appellata. cuius quia et genetiui paenultima cu et in uerbo |cudo eadem syllaba producitur, debet quoque in nominatiuo produci. |pecus quoque femininum pecudis facit, quod etiam neutrum est, hoc |pecus pecoris. Caesar in auguralibus: «si sincera pecus erat». |Virgilius in I: |«ignauum fucos pecus a praesepibus arcent». |uetustissimi etiam hoc pecu, unde haec pecua plurale, dicebant. |Hostius in I annali: |«saepe greges pecuum ex hibernis pastibus pulsae». |Plautus in mercatore: |«nec pecua ruri pascere nec pueros nutricare». |item in Truculento: |«pecua ad hanc collo in crumina ego obligata defero». |idem in rudente: |«non uides referre me uuidum rete sine squamoso pecu?». |et Solinus in memorabilibus de Britannia dicit: «ita pabulosa, |ut pecua, nisi interdum a pastibus arceantur, ad periculum |0271| |agat satias». praeterea inuenitur apud uetustissimos intercus intercutis, |et proprie intercus aqua dicitur, quam Graeci ὕδρωπα nominant. |Plautus in friuolaria: |«is mihi erat bilis, aqua intercus, tussis, febris». |Cato autem quasi adiectiuo eo est usus, dicens «intercutibus stupris |obstinatus» pro intestinis, ut sit secundum eum hic et haec et hoc |intercus, id est qui uel quae uel quod intra cutem est. nec mirum |declinationem simplicis sui id quoque seruare, quamuis nominatiui |terminatione mutata, quod in omnibus paene fieri compositis inuenimus: hoc cor |huius cordis, hic et haec et hoc concors concordis; hoc caput huius |capitis, hic et haec et hoc triceps tricipitis; similiter hoc corpus |corporis, tricorpor tricorporis et omnia talia. excipitur exanguĭs, quod, |quia commune est in is breuem desinens et in e breuem facit neutrum, |parem habuit nominatiuo genetiuum huius exanguis, quomodo omnia similia. |Graeca, quae apud Graecos in ος desinentia mutant o in u, |secundae sunt declinationis, ut Κῦρος Cyrus Cyri, Πύλος Pylus Pyli, | πέλαγος pelagus pelagi (sic Χάος Chaus Chai. Ouidius in XIIII | metamorphoseon: |0272| «et Noctem Noctisque deos Ereboque Chaoque / |conuocat», |id est ab Erebo et a Chao, sicut a pelago), absque illis, quae in ρος |desinentia antecedente alia sub eadem syllaba consonante ρος in er |uertunt plerumque, ut ἀγρός ager, Μένανδρος Menander, de quibus supra |docuimus. si eiusdem sint et apud Graecos terminationis, in is faciunt |genetiuum Latinum, ut Οἰδίπους Οἰδίποδος, Oedipus Oedipodis |(quamuis Plautus ablatiuo casu ab Oedipo dixit pro Oedipode in Poenulo: |«nam isti quidem Hercle orationi † Oedipo / |opus [est] coniectore, qui Sphingi interpres fuit»), | Μελάμπους Μελάμποδος, Melampus Melampodis. Panthus enim et |Eunus et Antinus, quae per synaeresim in ους diphthongum apud |Graecos proferuntur, cum apud illos secundum integrorum regulam declinantur |(id est in ος desinentium: in ου enim diphthongum terminant genetiuum), |apud nos quoque debent secundae esse declinationis, sicuti si integra eorum |inueniantur, necesse est ea declinare. Πάνθοος Πανθόου, Πάνθους Πάνθου. |0273| et nos ergo Panthous Panthoi, Panthus Panthi. Horatius Alcinous |Alcinoi declinauit in I epistularum: |«nos numerus sumus et fruges consumere nati, / |sponsi Penelopae, nebulones, Alcinoique». |apud Virgilium tamen nominatiuus et uocatiuus secundum Graecorum |regulam inuenitur prolatus in II Aeneidos: |«Panthus Othryades arcis Phoebique sacerdos». |in eodem: |«quo res summa loco, Panthu? quam prendimus arcem?». |neutra eiusdem terminationis, si sint monosyllaba, producuntur et ablata |s, addita ris faciunt genetiuum, ut hoc ius iūris, tus tūris, rus rūris, |crus crūris. alia uero d uel l uel n ante us posita mutant us in e |correptam et accepta ris faciunt genetiuum, ut hoc pondus huius pondĕris, |uellus uellĕris, holus holĕris, munus munĕris, onus onĕris, scelus |scelĕris, genus genĕris, quod Latinum esse ostendit et declinatio et |uerbum genero generas. excipitur fenus fenoris (Iuuenalis in IIII: |«aere paterno / |ac rebus mersis in uentrem, fenoris atque / |argenti grauis et pecorum agrorumque capacem»), |quod tamen antiqui feneris dixerunt, unde et fenero uerbum et fenerator, |0274| et pignus pignoris et pigneris, unde pignero pigneras. Lucanus |in II: |«pignora nulla domus, nulli coiere propinqui». |Iuuenalis in III: |«uiginti milia fenus / |pigneribus positis». |alia omnia mutant us in o productam quidem, si sint comparatiua, et |accepta ris faciunt genetiuum, ut hoc melius huius meliōris, hoc |felicius huius feliciōris, correptam uero, si non sint comparatiua, ut hoc |decus huius decŏris, hoc stercus stercŏris, hoc pecus pecŏris, hoc |frigus frigŏris, hoc tergus tergŏris, hoc nemus nemŏris, hoc corpus |corpŏris, hoc tempus tempŏris. excipiuntur ea, quibus uerba adiacent e |habentia in paenultima syllaba: ulcus ulceris ulcero, opus operis operor, |latus lateris latero, uiscus uisceris uiscero, ex quo compositum euiscero. |Ouidius in VI metamorphoseon: |«e quibus una trahens haerentia uiscere tela». |et alia tamen paene omnia e habentia ante ris in genetiuo habent similiter |huiuscemodi uerba, ut pondus ponderis pondero ponderas, sidus sideris |sidero sideras, unde compositum considero et desidero, munus |muneris munero muneras, genus generis genero generas, quae pro o e |habent in paenultima syllaba. breuiter igitur possumus colligere regulam et |sic dicere: omnia neutra supra syllabam in us desinentia, si habuerint |uerba in ero exeuntia, per eris faciunt genetiuum, ut pondus ponderis |pondero ponderas, ulcus ulceris ulcero ulceras, latus lateris latero |lateras, holus holeris holero holeras (Gn(aeus) Mattius: |«meos hortulos plus stercoro quam holero»); |0275| alia uero o habent paenultimam correptam, nisi sint comparatiua: tempus |tempŏris, litus litŏris. excipitur uirus, quod quidam indeclinabile, |quidam secundae declinationis esse uoluerunt secundum Lucretium, qui sic |protulit: |«liquit enim supera taetri uestigia uiri». |idem: |«concoctosque suo contractas perdere uiro». |uulgus quoque excipitur, quod tam neutri quam masculini est generis et |secundum regulam masculini declinatur. similiter pus non habet in usu |genetiuum, ne, si puris diceretur, esset quantum ad eandem scripturam |dubitatio, utrum datiuus esset pluralis a puro puris, an genetiuus |singularis ab eo quod est pus, quod indeclinabile est. |in ys Graeca sunt tantummodo et tertiae declinationis. mutant enim | ος genetiui Graeci in is, ut Phorcys Phorcyis, Erinys Erinyis, |amphibrachys amphibrachyis, chlamys chlamydis. sed haec Graece quoque |prolata inueniuntur. |in aes diphthongum duo inueniuntur: hic praes huius praedis, hoc |aes huius aeris. |in aus desinentia feminina sunt et ablata s, addita dis faciunt |genetiuum, ut haec laus laudis, haec fraus fraudis. |0276| in eus Graeca sunt et us in i mutantia faciunt genetiuum: hic |Tydeus Tydei. in huiuscemodi tamen terminatione quaedam inueniuntur |mutatione eus diphthongi in es longam prolata, ut Ἀχιλλεύς Achillēs, | Περσεύς Persēs, Οὐλιξεύς Vlixēs, in quo Doris sequimur, qui pro | Φυλεύς Φύλης, pro Ὀρφεύς Ὄρφης et Ὄρφην dicunt, pro Τυδεύς | Τύδης. sic Antimachus in I Thebaidos: |«Τύδης τ᾽ Οἰνείδης», |et uocatiuum in e productam: |«τὸν καὶ φωνήσας προσέφης, Οἰνήϊε Τύδη», |teste Herodiano, qui hoc ponit in I catholicorum . similiter Ibycus |«ὀνομακλυτὸν Ὄρφην» |0277| dixit. et quia Graeci ab huiuscemodi nominatiuis [id est quae eus in ēs |uertunt] uocatiuum in e longam terminant: ὦ Τύδη, ὦ Ὄρφη, in eo |quoque casu aliquando illos sequuntur Latini: Achillē, Persē. |Ouidius in XIII metamorphoseon: |«tuque tuis armis, nos te poteremur, Achille». |ab Vlixeus quoque nominatiuo proferunt in ei genetiuum (Horatius in | carminum libro I: |«nec cursus duplices per mare Vlixei». |idem in I epistularum: |«Caerite cera / |digni, remigium uitiosum Ithacensis Vlixei». |Ouidius in XIIII metamorphoseon: |«Neritius Macareus, comes experientis Vlixei») |et ab Achilleus accusatiuum Graecum protulit Lucanus in X: |«famulumque tyranni / |terribilem iusto transegit Achillea ferro». |ex quo apparet, Latinos quoque tam in eus quam in es haec nomina |solitos esse proferre. econtra tamen in quibusdam es productam |terminantibus fecerunt Graeci poetae eus pro es proferentes: Ἀντιφατεύς |pro Ἀντιφάτης, Γηρυονεύς pro Γηρυόνης, Ἀρεύς pro Ἄρης, ut |Sappho: |0278| «ὁ δ᾽ Ἄρευς φαῖσί κεν Ἄφαιστον ἄγην βίᾳ». |in x desinentia, si a uerbis sint in go desinentibus, ablata x, addita |gis faciunt genetiuum, ut grego grex gregis (Statius in I | Achilleidos: |«qualiter Idaliae uolucres, ubi mollia frangunt / |nubila, iam longum caeloque domoque gregatae»), |remigo remex remigis, lego lex legis, rego rex regis, coniungo |coniunx coniugis, quod etiam in genetiuo differentiae causa n amittit, ne, si |coniungis dicamus, uerbum putetur. nec mirum: Graecos enim in |omnibus fere imitati Latini in hac quoque regula sequuntur. apud illos enim |si in x desinentia nomina habeant uerba cum g, nominum quoque |genetiuus per g declinatur, λέγω Λέλεξ Λέλεγος unde frux etiam frugis |facit genetiuum, quia ἀπὸ τοῦ φρύγω Graeco uerbo nascitur (Ennius |in XVI annali: |«si luci, si nox, si mox, si iam data sit frux». |idem in VIIII pro frugi homo frux ponit, quod est adiectiuum: |«sed quid ego haec memoro? dictum factumque facit |frux». |id est frugi homo). |alia uero omnia Latina ablata x, addita cis proferunt genetiuum, ut |fallax fallacis, lux lucis, uox uocis, nex necis. Cicero pro Milone: |«insidiatori uero et latroni quae potest inferri iniusta nex?». |0279| nota tamen, quod, si e habeant correptam ante x positam, si non sint |monosyllaba uel ab illis composita, mutant e in i correptam per obliquos |casus, ut apĕx apĭcis, uertĕx uertĭcis, remĕx remĭgis. similiter in ix |desinentia masculina tantum Latina corripiunt i paenultimam in obliquis, ut |hic fornix fornĭcis, calix calĭcis, uarix uarĭcis. barbara quoque in x |magis corripiunt paenultimam: Volux Volŭcis, Pharnax Pharnăcis. |Lucanus in II: |«Tigranemque meum; nec Pharnacis arma relinquas». |alia uero in x desinentia omnia per obliquos casus longam habent |paenultimam natura uel positione, exceptis grex grĕgis, crux crŭcis, fax făcis, |nux nŭcis, pix pĭcis, dux dŭcis, trux trŭcis, coniunx coniŭgis, |salix salĭcis. excipiuntur ea quoque, quae nec g nec c habent ante is in |genetiuo: nix niuis (antiqui tamen etiam ninguis dicebant, unde |Apuleius in I Hermagorae: «aspera hiems erat, omnia ningue |canebant»), supellex supellectilis (uetustissimi tamen etiam haec |supellectilis nominatiuum proferebant. Cato aduersum Tiberium | Sempronium Longum: «si posset auctio fieri de artibus tuis, |quasi supellectilis solet»), senex senis quamuis Plautus |genetiuum eius senecis protulit in cistellaria: |0280| «datores / |† bellissimi uos negotioli senecis soletis esse». |nox quoque noctis secundum Graecos, qui νύξ νυκτός declinant. Graeca |enim eiusdem terminationis illam seruant in genetiuo ante is consonantem, |quam in Graeca declinatione ante ος habuerunt, ut Φαίας Φαίακος |Phaeax Phaeacis, Σφίγξ Σφιγγός Sphinx Sphingis, ὄνυξ ὄνυχος onyx |onychis [genus est lapidis]. composita simplicium declinationem |sequuntur: pernox pernoctis, exlex exlegis. Cicero pro Cluentio: «non |quod illi aut exlegem esse Sullam arbitrantur». |in bs uel ms uel ps desinentia interposita i faciunt genetiuum, |ut urbs urbis, hiems hiemis, inops inopis. notandum hic quoque, |quod, si e ante ps uel bs sit et non sint monosyllaba, mutatur e in i, |ut princeps principis, municeps municipis, caelebs caelibis. a capite |solum composita ablata s et mutata e in i et addita itis faciunt |genetiuum, ut anceps ancipitis, praeceps praecipitis, biceps bicipitis. |antiqui tamen ancipes et praecipes et bicipes proferebant in nominatiuo, |et sic secundum analogiam sequebatur genetiuus ancipes ancipitis, ut |sospes sospitis. Plautus in commorientibus: |«saliam in puteum praecipes». |idem in rudente: |0281| «post altrinsecus est securicula ancipes, itidem aurea». |idem tamen uetustissimi etiam praecipis genetiuum, qui a nominatiuo |praeceps est, secundum analogiam nominatiui protulerunt. Laeuius in | Ione: |«seque in alta maria praecipem impos, aegra sanitatis / |herois». |Ennius in XV annali: |«obcumbunt multi letum ferroque lapique / |aut intra muros aut extra praecipe casu». |in ns uel rs uel ls desinentia ablata s, addita tis proferunt |genetiuum, ut mons montis, sapiens sapientis, cohors cohortis, ars |artis, pars partis, haec puls pultis. excipiuntur duo differentiae causa: |frons frondis, quando de arborum foliis loquimur (nam frons frontis ad |capitis partem pertinet), et lens lendis animal (nam lens lentis legumen |est) et glans glandis. sic Ouidius in XIIII metamorphoseon: |«ut lata plumbea funda / |missa solet medio glans intabescere caelo». |similiter Lucretius protulit et Liuius in XXVII: «et est non simplicis |habenae, ut Balearica aliarumque gentium funda, sed triplex |0282| |scutale crebris suturis duratum, ne fluxa habena uolutetur |in iactu glans, sed librata cum sederit, uelut neruo missa |excutiatur». nam quod apud Virgilium in IIII georgicon inuenitur, |glandis, in dubium uenit, utrum nominatiuus sit an figurate genetiuus: |«nec de concussa tantum pluit ilice glandis»; |potest enim tantum glandis intellegi τοσοῦτον βαλάνου, ut hoc regni |et tantum lucri. a pendendo quoque compositum libripens libripendis. |Gaius in I institutorum: «adhibitis non minus quinque |testibus, item libripende». in eodem: «qui libram aeneam teneat, |qui appellatur libripens». a corde quoque composita ablata s, |addita dis faciunt genetiuum, ut uecors uecordis, discors discordis, |concors concordis. antiquissimi tamen solebant genetiuo similem proferre in |his nominatiuum. Caecilius in Cratino: |«modo fit obsequens, hilarus, comis, / |communis, concordis, dum id quod petit potitur». |Pomponius in satura: |«blanda, fallax, superba, inpotens, / |discordis». |0283| liber septimus de ceteris casibus |terminales sunt nominum literae apud Latinos, ut supra quoque |docuimus, quattuordecim: uocales quidem quinque a e i o u, consonantes |uero nouem, semiuocales sex l m n r s x, mutae tres c d t. uocales, ut |poeta, monile, gummi, frugi, uirgo, cornu; semiuocales, ut sol, |templum, flamen, Caesar, ciuitas, Pollux; mutae, ut lac, caput, |aliud. hoc enim nomen esse, et Probus in institutis artium |ostendit et ratio ipsa, de qua in pronomine latius tractabimus. ostendit |autem Probus his uerbis: hoc unum nomen tantum, id est alius, |quam maxime propter structuras genetiuo et datiuo casu |numeri singularis, sic anomale confirmatum sit declinari: |hic alius, huius alius, huic alii. inueniuntur etiam in y desinentia |Graeca: hoc Dory, hoc Aepy, nomina ciuitatium. Statius in IIII | Thebaidos: |«quos Thrion et summis ingestum mentibus Aepy». |igitur masculinorum nominum finales sunt literae septem, a o l n r |s x, ut hic scriba, Cicero, consul, Paean, pater, Priamus, rex; |femininorum quoque eaedem nec non etiam e producta in Graecis et m |figurate in comicis nominibus, ut haec Aurora, Iuno, Tanaquil, Siren, |0284| mater, uirtus, lux, Taygetē, Glycerium; neutrorum uero duodecim, |id est omnes absque o et x (per se enim neutrum in eas literas nullum |desinit), ut hoc poema, sedile, gummi, cornu, tribunal, saxum, |numen, marmor, tempus, lac, caput, aliquid; communium uero |masculini et feminini sex, a o l r s x, ut hic et haec aduena, homo, |uigil, auctor, custos, coniunx; communium trium generum quinque, |i m r s x, hic et haec et hoc frugi, nequam, par, uetus, felix. |et hae quidem generales sunt nominatiui terminationes, de quibus in |nominatiuo latius tractatum est. nunc uero de genetiuo et aliis casibus |obliquis per singulas declinationes doceamus. | de obliquis casibus primae declinationis |prima declinatio habet terminationes in nominatiuo tres, a as es: in |a tam Latinorum quam Graecorum, tam masculinorum quam femininorum |et communium, in as uero et in es Graecorum tantum et masculinorum, |ut hic scriba, poeta, haec Roma, Musa, hic et haec aduena, hic |Aeneas, hic Anchises. |eius genetiuus et datiuus in ae diphthongon desinit. et pares habent |syllabas nominatiuo, ut hic poeta huius poetae huic poetae, hic Aeneas |huius Aeneae huic Aeneae, hic Anchises huius Anchisae huic Anchisae, |nisi diuisio fiat in genetiuo poetica, qua frequenter ueteres Romanorum |poetae utuntur, Aeneai et Anchisai et pictai et aulai pro Aeneae, |Anchisae, pictae, aulae dicentes. Virgilius in III Aeneidos: |«aulai medio libabant pocula Bacchi». |0285| idem in VIIII: |«diues equum, diues pictai uestis et auri». |Cicero in Arato: |«atque oculos urget pedibus pectusque Nepai», |pro nepae, id est scorpii. in eodem: |«serius haec obitus terrai uisit Equi uis». |Lucretius in I: |«effice ut interea fera moenera militiai». |idem in eodem: |«Aulide quo pacto Triuiai uirginis aram, / |Iphianassai turparunt sanguine foede». | de accusatiuo singulari primae declinationis |accusatiuus ae diphthongum genetiui siue datiui mutat in am, ut |poetae hunc poetam, Musae hanc Musam. frequentius tamen inuenimus |in Graecis nominibus as et es terminantibus accusatiuum Graecum |proferre auctores, hunc Aenean et Anchisen. Virgilius in V: |«Aenean credam quid enim fallacibus austris?» |et in VI: |«isque ubi tendentem aduersum per gramina uidit / |Aenean, alacris palmas utrasque tetendit». |idem in III: |«Anchisen facio certum remque ordine pando». |Romanae tamen declinationis ratio exigit hunc Aeneam et hunc |Anchisam dicere. Horatius in II sermonum: |«et scribere fortem / |Scipiadam, ut sapiens Lucilius», |0286| Scipiadam dixit, non Scipiaden; cuius nominatiuus in es desinit |secundum formam patronymicorum, quae est Graeca hic Scipiades, |quamuis antiqui huiuscemodi quoque nominum, id est in as uel in es |terminantium primae declinationis, nominatiuos etiam in a finiebant, ut est Geta, |Sosia, Byrria, Chaerea, Marsya; similiter poeta, sophista, Scytha. |Terentius: |«poeta cum primum animum ad scribendum appulit». |Lucanus: |«et iuncto Sarmata uelox / |Pannonio». |Terentius in adelphis: |«Geta autem hic non adest». |in eodem: |«hic Geta / |praeterea, ut captus est seruorum, non malus / |neque iners». |idem in Andria: |«aut tu aut hic Byrria». |idem in eunucho: |«hic Chaerea / |:: qui Chaerea?». |Iuuenalis in III: |«occurris fronte obducta ceu Marsya uictus». |oportet tamen scire, quod in femininis a terminantibus Graecis, etiam si |producta sit apud illos a finalis, plerumque corripiunt eam Latini: omnis |enim nominatiuus Latinus a terminalem corripit. est tamen quando |0287| seruant eam productam, sed raro. ergo quando corripiunt eam secundum |Romanam consuetudinem, accentu quoque Latino pronuntiatur, ut in his: |Itáliă, Phrýgiă, Lýdiă, Sýriă, Tróïă: haec enim antepaenultimam habent |acutam, quia a finalem corripiunt, quamuis apud Graecos sit producta. |Horatius in I carminum: |«Lydiă, dic, per omnes» |uocatiuum, qui similis est in hac terminatione nominatiuo, corripit: est |enim choriambus et bacchius, ex quo ostenditur correpta in nominatiuo |quoque Lydiă finalis a. Virgilius in V: |«Troiă Criniso conceptum flumine mater / |quem genuit». |apud Statium uero Nemeā, quia seruauit a productam, accentum quoque |Graecum seruauit, id est paenultimam acutam, in V Thebaidos: |«nec facilis Neméā latas euoluere uires». |accusatiuum quoque Graecum in femininis inuenimus a poetis proferri, sed |raro. idem Statius in VII: |«namque ferunt raptam patriis Aeginăn ab undis». | de uocatiuo casu primae declinationis |uocatiuus casus primae declinationis in a correptam effertur, ut poetă, |Musă, nisi sit Graecum et apud Graecos producens a seruet eandem etiam |apud nos productam, ut Aeneā. Virgilius in X: |«uigilasne deum gens, / |Aeneā? uigila». |est tamen quando in es productam terminantium Graecorum uocatiuus in |0288| e longam exit secundum Graecos uel communiter uel poetice, ut Achatē, |Anchisē, Politē, Laertiade. Virgilius in I: |«quis iam locus, inquit, Achatē?». |idem in III: |«coniugio, Anchisē, Veneris dignate superbo». |idem in V: |«tua clara, Politē, / |progenies». |Horatius in II sermonum: |«o Laertiadē, quidquid dicam, aut erit aut non». |Virgilius in VIIII: |«sit satis, Aenidē, telis inpune Numanum / |oppetiisse tuis». |nec solum in his, quae sunt primae, sed etiam in illis, quae tertiae, id |est in omnibus Graecis es producta finitis, similiter inuenis uocatiuum in |e productam proferri, ut Chremē, Lachē, Achillē (Terentius in | Andria: |«immo ita uolo itaque postulo ut fiat, Chremē». |idem in eadem: |«o Chremē, / |pietatem gnati! nonne te miseret mei?». |idem in hecyra: |«a Myrrhina haec sunt mea uxore exorta omnia / |:: mutatio † est :: ea nos perturbat, Lachē». |0289| Ouidius in XIII metamorphoseon: |«tuque tuis armis, nos te poteremur, Achille». |idem in XII: |«armiger ille tui fuerat genitoris, Achille»). |nec mirum, cum Graecorum quoque poetae similiter inueniantur protulisse |uocatiuos in supra dicta terminatione. Ἀνακρέων· |«ἥλιε καλλιλαμπέτη» |posuit pro καλλιλαμπέτα, Ἱππῶναξ· |«εὔηθες κριτή» |pro κριτά, et Apollonius Argonauticorum in III: |«Αἰήτη, κείνην μὲν ἄφαρ διέχευαν ἄελλαι» |pro Αἰήτα, in eodem: |«Αἰήτη, σχέω μοι τῷδε στόλῳ, οὔτι γὰρ αὔτως» |[in femininis etiam]. Alcaeus Νήρη pro Νήρης posuit et |0290| Theopompus Χάρη pro Χάρης. Latina uero proportio in a correptam uult |uocatiuum primae declinationis, sicut supra dictum est, terminari etiam in |Graecis. unde Horatius in II sermonum: |«ne quis humasse uelit Aiacem, Atrida, uetas cur?». |feminina quoque Graeca est quando apud poetas Graecum uocatiuum |seruant in a uel e productas desinentem secundum proprium nominatiuum, ut |Taygetē, Nemeā. Virgilius in VIIII: |«uos, o Calliopē, precor, adspirate canenti». |Statius Nemeā, ut ostendimus, a producta protulit more Graeco. | de ablatiuo casu singulari primae declinationis |ablatiuus huius declinationis in a productam desinit: ab hoc poetā, |ab hac Musā, ab hoc et ab hac aduenā. est autem quando hunc |quoque poetae e producta terminant in Graecis nominibus, quae datiuum |Graecum in ῃ finiunt. Virgilius in I: |«uno graditur comitatus Achatē» |[pro Achatei]. Ouidius in VIII metamorphoseon: |«cumque Pheretiadē et Hyanteo Iolao». |Iuuenalis in I: |«Penelopē melius, leuius torquetis Arachnē». |et hoc uel metaplasmus est dicendus, qui fit more poetico mutata a longa |in e productam, uel potius datiuus Graecus pro ablatiuo positus, qui |quamuis apud Graecos i habeat post η, tamen apud Latinos secundum eorum |0291| consuetudinem scripturam seruauit, apud quos i scribi post uocalem et non |pronuntiari solet. hoc et ex aliis possumus conicere, quae quamuis Graece |proferantur, scripturae tamen Latinae rationem seruant, ut Virgilius in | bucolico: |«Orphi Calliopea, Lino formosus Apollo». |nam cum sit datiuus Graecus pro ει diphthongo, i longam habuit more |scripturae nostrae. illud miror, quod Iuuenalis Calpe ablatiuum |corripuit, cum sit simile hoc nomen Penelope, Arachne, Calliope, quorum |ablatiuus numquam in e correptam terminat. Lucanus in I: |«Tethys maioribus undis / |Hesperiam Calpēn summumque inpleuit Atlanta». |Iuuenalis in V: |«nec Carpathium Gaetulaque tantum / |aequora transiliet, sed longe Calpĕ relicta / |audiet Herculeo stridentem gurgite solem». | de nominatiuo plurali et uocatiuo primae declinationis |nominatiuus et uocatiuus pluralis primae declinationis similis est |genetiuo et datiuo singulari. nam in ae diphthongum profertur, ut hi et |o poetae; sed in his non potest diuisio fieri, sicut in illis. | de genetiuo plurali primae declinationis |genetiuus pluralis eiusdem declinationis fit addita ablatiuo singulari |0292| rum syllaba, ut ab hoc poeta, horum poetarum; ab hac Musa, |harum Musarum: producitur enim a tam in ablatiuo singulari quam in |genetiuo plurali. et notandum, quod omnes casus tam singularis quam |pluralis numeri pares habent numero syllabas in hac declinatione, excepto |genetiuo plurali; hic enim abundat una syllaba. est autem quando hunc |quoque per concisionem proferunt, et maxime in compositis et patronymicis, |ut Graiugenum pro Graiugenarum Virgilius in III: |«Graiugenumque domos suspectaque linquimus arua». |in eodem: |«caprigenumque pecus nullo custode per herbam» |pro caprigenarum. idem in VIII: |«optume Graiugenum, cui me fortuna precari». |in eodem: |«omnigenumque deum monstra et latrator Anubis». |sic caelicolum pro caelicolarum et trinundinum pro trinundinarum |(Cicero pro Cornelio I: «ex promulgatione trinundinum dies |ad ferendum potestasque uenisset»), amphorum pro |amphorarum. Aeneadum quoque pro Aeneadarum Lucretius in primo uersu: |«Aeneadum genetrix, hominum diuumque uoluptas». |similiter Dardanidum pro Dardanidarum Virgilius in II: |«o patria, o diuum domus Ilium et inclyta bello / |moenia Dardanidum». |idem in XI: |«uariusque per ora cucurrit / |Ausonidum turbata fremor». |0293| de datiuo et ablatiuo plurali primae declinationis |datiuus et ablatiuus supra dictae declinationis mutat a extremam |ablatiui singularis in is productam, ut a poeta, his et ab his poetis et |Musa, his et ab his Musis. |inueniuntur tamen quaedam pauca feminini generis, quae ex |masculinis transfigurantur non habentibus neutra, quae et animalium sunt |demonstratiua, naturaliter diuisum genus habentia, quae differentiae causa |ablatiuo singulari bus assumentia faciunt datiuum et ablatiuum pluralem, quod |nulla alia habet declinatio in bus terminans supra dictos casus, ut a |longam in eis paenultimam habeat, ut his natābus, filiābus, deābus, |equābus, mulābus, libertābus, asinābus. M(arcus) Cato in originibus: |«dotes filiabus suis non dant». et filiis tamen in eodem genere dictum |est. Ennius in Andromeda: |«filiis propter te obiecta sum innocens |Nerei» |[id est Nereidibus]. Plautus in Sticho: |«ego ibo intro et gratulabor uestrum aduentum |filiis», |pro filiabus. idem: |«qui talis est de gnatabus suis». |Ouidius posuit in XIII metamorphoseon: |0294| «Euboea duabus / |et totidem natis Andros fraterna petita est». |Cicero pro Cornelio I: «ut ab Ioue optumo maximo |ceterisque diis deabusque omnibus opem et auxilium petam». eabus |etiam pro eis differentiae causa in feminino Emina protulit in IIII | annalium: «scriba pontificius qui cum eabus stuprum fecerat»; |dicit enim de Vestalibus. |multa tamen alia quoque contra regulam uitiose et in his et in aliis |casibus uetustissimi protulisse inueniuntur, in quibus non sunt imitandi. |ambae etiam et duae, quamuis nulla simili differentiae causa cogente, |similem habent datiuum ambabus, duabus, quamquam genetiuum |ambarum et duarum faciunt. | de accusatiuo plurali primae declinationis |accusatiuus quoque pluralis fit addita s ablatiuo singulari. producitur |enim, ut hos poetās, has Musās. | de obliquis casibus secundae declinationis |secunda declinatio terminationes habet nominatiui sex: in er, in ir, |in ur, in us, in eus, in um. |in er masculinorum tam Latinorum quam Graecorum, ut caper |capri, Alexander Alexandri. Hiber etiam Hiberi, quod per apocopam |extremae syllabae prolatum solum in hac declinatione producit er, et ab eo |compositum Celtiber Celtiberi. dicitur tamen et Hiber Hiberi pro |0295| Hispanus et Hiber Hiberis, quando de illa gente loquimur, quae est iuxta |Armenios, et Hiberus Hiberi fluuius. unde Lucanus in IIII: |«qui praestat terris, aufert tibi nomen Hiberus». |in ir et ur Latinorum tantum masculinorum, ut uir uiri, satur |saturi. |in us et Latinorum et Graecorum masculinorum et femininorum |neutrorumque, ut hic clarus huius clari, hic Homerus huius Homeri, haec |cupressus huius cupressi, haec platanus huius platani, hoc uulgus huius |uulgi (dicitur tamen et hic uulgus), hoc pelagus huius pelagi. |in eus Graecorum tantum masculinorum: hic Tydeus huius Tydei, |hic Orpheus huius Orphei. |in um neutrorum tam Latinorum quam Graecorum et figurate |femininorum apud comicos, ut hoc regnum huius regni, hoc Pelium huius |Pelii, haec Glycerium huius Glycerii, haec Sophronium huius Sophronii |(Panthus per synaeresin pro Panthous, quomodo Alcinus pro |Alcinous prolatum est. unde Horatius in I epistularum: |«nos numerus sumus et fruges consumere nati, / |sponsi Penelopae, nebulones Alcinoique». |Virgilius in georgicon II: |«pomaque et Alcinoi siluae»). | de genetiuo singulari secundae declinationis |genetiuus secundae declinationis in omni nomine i longa terminatur, |sed in quibusdam pares habet syllabas nominatiuo, ut niger nigri, |magnus magni, templum templi; in quibusdam una syllaba abundat: tener |0296| teneri, uir uiri, satur saturi, Tydeus Tydei. cuius rationem quamuis |in libro, quem de nominatiuo exposuimus et genetiuo, latius tractauimus, |nunc quoque quantum possumus breuiter percurramus. |in ir et ur et eus desinentia semper una syllaba uincunt in |genetiuo, quae paenultimam breuem habent, ut Treuir Treuĭri, satur satŭri, |Oileus Oilĕi, nisi si poetica productio fiat in Graecis, ut Tydēi; in us |uero et in um desinentia pares habent, ut primus primi, Virgilius |Virgilii, templum templi, Taurominium Taurominii. frequenter tamen |inuenimus ueteres in huiuscemodi genetiuis, id est geminantibus i, subtrahere |alteram ex eis. Virgilius in I: |«hic tamen ille urbem Pataui sedesque locauit», |pro Patauii. idem in bucolico: |«nec spes libertatis erat nec cura peculi», |pro peculii. in eodem: |«pauperis et tuguri congestum cespite culmen», |pro tugurii. idem in IIII georgicon: |«florentem studiis ignobilis oti», |pro otii et Iuuenalis in IIII: |«Antoni gladios potuit contemnere, si sic», |pro Antonii. hoc autem faciunt metri causa, numquam enim minores |uult habere syllabas genetiuus nominatiuo. |in er igitur tantum desinentia ancipitem habent regulam genetiui; |in aliis enim abundat, in aliis non abundat. abundat quidem in |0297| huiuscemodi: lucifer luciferi, armiger armigeri, tener teneri, miser miseri, |prosper prosperi; pares autem habet in huiuscemodi: Menander |Menandri, sacer sacri, ater atri, de quibus [supra dictum est], cum de |nominatiuo et genetiuo tractabatur, sufficienter exposuimus |(Androgeo Virgilius in VI genetiuum posuit Atticum: |«in foribus letum Androgeo; tum pendere poenas»). | de datiuo et ablatiuo singulari secundae declinationis |datiuus et ablatiuus singularis huius declinationis fit a genetiuo |mutatione extremae i in o productam, ut huius luciferi huic et ab hoc |lucifero, huius sacri huic et ab hoc sacro, huius uiri huic et ab hoc |uiro, huius saturi huic et ab hoc saturo, huius Priami huic et ab |hoc Priamo, huius Taurominii huic et ab hoc Taurominio, huius |Typhoei huic et ab hoc Typhoeo. Virgilius in VIIII: |«inarime Iouis imperiis inposta Typhoeo». |idem in eodem: |«nec Clytio genitore minor nec fratre Mnestheo». |est tamen quando etiam Graeco datiuo in huiuscemodi nominibus, id est |eus finientibus nominatiuum, uti solent antiqui. idem poeta in | bucolico: |«Orphi Calliopea, Lino formosus Apollo». |et oportet scire in hac declinatione, quod omnes obliqui casus tam |singulares quam plurales eundem numerum syllabarum seruant, quem |0298| genetiuus singularis, absque genetiuo plurali, qui una syllaba uult superare, |nisi per concisionem proferatur. unde dii et diis, cum pro monosyllabis |ponuntur, per synizesin sunt accipienda siue magis per synaeresin e et i in |unam syllabam. ueteres enim i finalem, quae est longa, per ei |diphthongum scribebant, longas autem uocales uetustissimi etiam geminare solebant. |quae uero secundum analogiam proferuntur, id est dei et deis, disyllaba |sunt. Lucanus in II: |«o utinam caelique deis Erebique liceret». |idem accidit etiam in pronomine ei et ii, eis et iis. e quibus illud |apparet, quod uetustissimi, ut supra diximus, pro una longa uocali |solebant duas scribere. ecce enim uestigium antiquitatis in his adhuc seruatur, |cum duae i pro una longa ponantur tam in supra dicti nominis quam |pronominis ternis casibus: hi dii his diis ab his diis, ii iis ab iis. nam si |dicas dei deis a deis, ei eis ab eis, disyllaba sunt, sicut ostendimus. |Iuuenalis in V: |«implet et ad moechos dat eisdem ferre cinaedis». |puto autem, quod in his quoque differentiae causa seruata est geminatio |i, ne, si di et dis et i et is dicamus, dubitatio fiat significationis; |nam di etiam praepositio est et dis et praepositio est et i et is uerba. |in pluribus autem inuenis, differentiae causa huiuscemodi quasdam fieri |syllabarum uel literarum additiones uel ademptiones uel accentuum |mutationes; itaque in compositione idem et isdem per unam i scripsisse, quia |nulla confusio fit significationis, inueniuntur pro eidem et eisdem. et |quia diximus, omnes obliquos casus genetiuum sequi, sciendum, quod |0299| uocatiuus nominatiuum suum sequitur, de quo mox docebimus: sed prius de |accusatiuo tractemus. | de accusatiuo singulari secundae declinationis |accusatiuus quoque a genetiuo fit mutatione i in um, ut huius Priami |hunc Priamum, luciferi luciferum, Tydei Tydeum. in huiuscemodi |tamen nominibus, id est in eus desinentibus, Graeco magis accusatiuo |utuntur auctores. Virgilius in I: |«Ilionea petit dextra laeuaque Serestum». |idem: |«et amicum Crethea Musis, / |Crethea Musarum comitem». |Statius in I: |«nec non et uiribus infra / |Tydea fert animus». |inuenitur tamen in usu etiam in um accusatiuus huiuscemodi nominum. |Cicero de natura deorum III: «Theseum, Hippolytum». Liuius |in XL ab urbe condita: «odio, cui Perseus indulgeret». in eodem: |«Perseo sese adiungunt». in eodem: «totus in Perseum uersus». |in eodem: «ad Perseum misit». in eodem: «transgressus Perseum |filium». in eodem: «Perseum Amphipolim mittit». idem in |XXXVIIII: «Areus et Alcibiades». in eodem: «quod Areum et |0300| |Alcibiaden ne Lacedaemonii possint reprehendere». Statius | Thebaidos II: |«Pentheumque trahens nondum te Phaedimus aequo, / |Bacche, genus». |Plautus in uidularia: |«eiusdem Bacchae fecerunt nostram nauem Pentheum». | de uocatiuo singulari secundae declinationis |uocatiuus huius declinationis, quando in r uel in m finitur |nominatiuus, similis est ei, ut hic lucifer o lucifer, hic sacer o sacer, hic uir |o uir, hic satur o satur, hoc templum o templum, haec Glycerium o |Glycerium. Virgilius cum paulo ante Thymber nominatiuum protulit, |mox uocatiuum Thymbre posuit in X: |«Daucia, Laride Thymberque simillima proles», |et: |«nam tibi, Thymbre, caput Euandrius abstulit ensis». |sed non est uocatiuus a nominatiuo in er desinente, sed in us |accipiendus: hic Thymbrus o Thymbre; solent enim poetae huiuscemodi saepe |nomina tam in er quam in us proferre: Teucer et Teucrus, Euander |et Euandrus. in X: |«Pallas, Euander, in ipsis / |omnia sunt oculis». |in VIII: |«tum rex Euandrus Romanae conditor arcis». |0301| sed de his latius de nominatiuo tractantes disseruimus. notandum tamen, |quod Plautus a puer nominatiuo uocatiuum puere dixit in mercatore: |«egomet me, moror. tu, puere, abi hinc intro ocius». |idem in Curculione: |«cedo, puere, sinum :: quid facturus? :: iam scies», |quod quibusdam a nominatiuo puerus rectius esse uidetur. |si uero in eus desinat nominatiuus, magis Graecum seruamus |uocatiuum. Horatius in I epistularum: |«Pentheu / |rector Thebarum». |Statius in VIII Thebaidos: |«uade, o primis puer inclyte bellis / |Arcas, et Argolicae Capaneu iam maxime turmae». |Probo tamen et quibusdam aliis artium scriptoribus et o Penthee et o |Tydee et Hionee posse dici secundum Latinam analogiam placet, quod |in usu non inueni. |in us uero terminantia, si sint propria, i ante us habentia, abiecta |us faciunt uocatiuum, ut hic Virgilius o Virgili, hic Sallustius o |Sallusti, hic Pompeius o Pompei. haec tamen eadem etiam in e |proferebant antiquissimi, o Virgilie, Mercurie dicentes. Liuius Andronicus |in Odissia: |«neque tamen te oblitus sum, Laertie noster». |0302| Laeuius in Sirenocirca: |«nunc, Laertie belle, para ire Ithacam». |Laertius enim pro Laertes dicebant, quomodo et Graeci Λαέρτιος pro | Λαέρτης. Sophocles in Aeante mastigophoro: |«ἀεὶ μέν, ὦ παῖ Λαρτίου, δέδορκά σε». |iuniores autem gaudentes breuitate per abscisionem extremae literae |protulerunt pro Virgilie Virgili et pro Mercurie Mercuri. Horatius in I | carminum: |«Mercuri, facunde nepos Atlantis». |in eodem: |«multis ille bonis flebilis occidit, / |nulli flebilior quam tibi, Vergili»; |unde accentus perfecti uocatiui in his seruatur. si enim non esset abscisio, |debuerunt huiuscemodi uocatiui (id est qui in i desinentes paenultimam |correptam habent) antepaenultimam acuere, ut Vírgili, Mércuri, quod minime |licet, nam paenultimam acuimus. in abscisionibus enim, si ea uocalis, in |qua est accentus, integra manet, seruat etiam accentum integrum, ut |audîuit audît, nostrâtis nostrâs, illîce illîc. de Pompei et Vultei et Gai |0303| et similibus uocatiuis, quae i loco consonantis ante us habent in |nominatiuo, dubitatur, utrum i extrema pro uocali an pro consonante sit |accipienda, quomodo in aliis casibus, quod magis more antiquo rationabilius |esse uidetur. nam solebant illi non solum in principio, sed etiam in fine |syllabae ponere i loco consonantis, idque in uetustissimis inuenies |scripturis, quotiens inter duas uocales ponitur, ut eiius, Pompeiius, Vulteiius, |Gaiius, quod etiam omnes, qui de litera curiosius scripserunt, affirmant. |nec non etiam metra ostendunt quod dicimus et regulae ipsius ratio in |supra dicto uocatiuo. omnis enim uocatiuus in i desinens una syllaba minor |debet esse suo nominatiuo, ut Sallustius o Sallusti, Virgilius o Virgili, |Terentius o Terenti. ergo si Pompeius et Vulteius trisyllaba sunt in |nominatiuo, necessario in uocatiuo disyllaba esse debent, quod non potest |fieri, nisi i loco consonantis accipiatur. unde illud quoque possumus scire, |quod bene cui pro monosyllabo accipiunt metrici et huic. omnis enim |genetiuus in ius desinens una uult syllaba superare suum datiuum: ille |illius illi, ipse ipsius ipsi, unus unius uni, alter alterius alteri. aliius |quoque per duas i debuit esse genetiuus datiui, qui est alii, sed uel |hiatus causa uel quia inter duas uocales i uocalis esse non poterat, datiuus autem |loco consonantis eam accipi prohibebat, quam ipse duplicat uocalem (et |credo differentiae causa, ne ali uerbum infinitum esse putaretur), ideo |plerique recusauerunt eum frequenti usu proferre. uetustissimi tamen |similem genetiuum nominatiuo posuisse inueniuntur, sed accentu differt, |quippe circumflectitur in genetiuo paenultima. Caesar in Anticatone |priore: «uno enim excepto, quem alîus modi atque omnis |natura finxit, suos quisque habet caros». Caelius in V: «nullius |alîus rei nisi amicitiae eorum causa». ei quoque cum |rationabiliter monosyllabum esse deberet, cum genetiuus eius sit disyllabus, per |0304| diaeresin a poetis proferri inuenitur differentiae causa, ne, si monosyllabum sit, |interiectio esse putetur, ut Virgilius in II: |«ei mihi, qualis erat, quantum mutatus ab illo / |Hectore». |nihil tamen mirum, i loco consonantis positam transire in uocalem, cum u |quoque idem patiatur in quibusdam dictionibus apud poetas, ut Horatius |in epodo: |«niuesque deducunt Iouem; nunc mare, nunc siluae». |hic enim diuisione facta uae extremae syllabae u a consonante transit in |uocalem: est enim dimetrum iambicum coniunctum semiquinariae heroicae. |similiter ergo ei et eis et eidem et eisdem per diaeresin proferuntur. |Iuuenalis in V: |«iuuenes hortantur, ut illam / |ire uiam pergant et eidem incumbere sectae». |in eodem: |«ceras nunc hac dictante pusillas / |implet, et ad moechos dat eisdem ferre cinaedis». |in compositione autem nec aliter possunt proferri, cum consequens |consonans cogit i secum loco uocalis proferri. cui quoque inueniuntur |quidam bisyllabe protulisse per diaeresin, ut Albinus rerum | Romanarum I: |«ille, cui ternis Capitolia celsa triumphis / |sponte deum patuere, cui freta nulla repostos / |abscondere sinus, non tutae moenibus urbes». |quod autem Pompei et Vultei et Gai et similia i finalem et ante eam |0305| uocalem pro una syllaba habent, usus quoque confirmat. Horatius in |I epistularum: |«durus ait, Vultei, nimis attentusque uideris», |Vultei disyllabum accepit secundum analogiam. |alia uero omnia in us desinentia masculina seu feminina conuersa |us in e faciunt uocatiuum: hic Priamus o Priame, pius o pie, myrtus |o myrte, Cynthius o Cynthie. excipitur unum, quod tam in e quam in |i facit uocatiuum, quamuis sit appellatiuum, o filie et o fili. Liuius |Andronicus in Odissia: |«pater noster, Saturni filie». |Catullus autem: |«tu praeter omnes une de capillatis / |Celtiberosae Celtiberiae fili». |Terentianus de syllabis: | haec prius [tu] Bassine fili et tu gener Nouate mi. |est tamen quando nominatiuo quoque in us terminante pro uocatiuo siue |metri siue euphoniae causa utuntur. Virgilius in VIII: |«Corniger Hesperidum fluuius regnator aquarum». |Lucanus in II: |«degener o populus, uix saecula longa decorum, / |sic meruisse uiris». | de nominatiuo et uocatiuo plurali secundae declinationis |pluralis nominatiuus et uocatiuus secundae declinationis tam masculini |0306| quam feminini generis in i finitur et est similis genetiuo singulari, ut huius |docti hi et o docti, huius platani hae et o platani. in neutris uero |extremam i genetiui singularis mutantes in a breuem facimus nominatiuum |et accusatiuum et uocatiuum pluralem, ut huius templi haec et o |templa, huius munii haec et o munia. |alii uero casus plurales in tribus generibus communem possident |regulam. | de genetiuo plurali secundae declinationis |et genetiuus quidem fit in omni genere ab ablatiuo singulari assumente |rum, ut ab hoc uiro horum uirorum, ab hac platano harum platanorum, |ab hoc templo horum templorum. inueniuntur tamen per concisionem |mediae syllabae masculinorum plerumque nominum, quae neutra non habent, |hunc casum proferentes maxime poetae. est autem etiam apud prosam |scribentes idem inuenire, sed raro. Virgilius in I: |«it caelo clamorque uirum stridorque rudentum», |pro uirorum. idem in III: |«cura deum, bis Pergameis erepte ruinis», |deum pro deorum. idem in V: |«genus alto a sanguine diuum», |pro diuorum. nummum uero pro nummorum et liberum pro |liberorum et sestertium pro sestertiorum, iugerum pro iugerorum, |modium pro modiorum, medimnum, senum, septenum, denum per |syncopam frequenter etiam oratores solent proferre. Cicero in III | Verrinarum: «iste unus inuentus est, qui ex complexu parentum |abreptos filios ad necem duceret et parentes pretium pro |0307| |sepultura liberum posceret». in eodem: «cum ad sestertium |uicies † quingenta milia rem esse constaret». in eodem: «quis est |enim, qui tueri possit liberum nostrorum pueritiam contra |inprobitatem magistratuum?». idem in IIII Verrinarum: «et |pueri annorum senum septenumque denum senatorium |nomen nundinati sunt». denum pro denorum, senum pro |senorum, septenum pro septenorum dixit. idem in frumentaria: «sed |tritici septies medimnum ex Nymphonis arationibus tollit», |medimnum pro medimnorum. in eadem: «minus te iugerum |professum esse dico», pro iugerorum. nam quod singulare huius hoc |iugerum est, ipse ostendit in eadem: «in iugerum Leontini agri |medimnum fere tritici seritur». dicitur tamen et hoc iugus iugeris, |unde Iuuenalis in IIII: |«iugeribus paucis lumbos donare clientis». |Cicero in IIII Verrinarum: «quid, si doceo, iudices, eos, qui |CCCC milia modium lucri faciunt?» pro modiorum. idem pro | Murena: «praefectum fabrum», pro fabrorum. idem pro Vareno: |«deum fidem», pro deorum. idem pro Cluentio: «milibus |quadragenis nummum», pro nummorum. idem ad Herennium libro III: |0308| «pedum tricenum», pro tricenorum. frequentius tamen hac utitur et |Cicero et ceteri syncopa in eis nominibus, quae numeros uel mensuras |significant. recusant autem hoc in masculinis habentibus neutra uel in |neutris, ne similis sit nominatiuo singulari neutrorum, quamuis in iis quoque, |quae ex se faciunt neutra, licet non frequens, inuenitur tamen usus |huiuscemodi concisionis. Virgilius in VIIII: |«altaque certat / |prendere tecta manu sociumque adtingere dextras», |pro sociorum, idem in X: |«at Rutulum abscessu iuuenis tum iussa superba», |pro Rutulorum, quamuis et socius socia socium et Rutulus Rutula |Rutulum dicatur. Terentius in heautontimorumeno: |«quare omnes uos oratos uolo, / |ne plus iniquum possit quam aequum oratio», |pro iniquorum et aequorum. Statius in I Thebaidos: |«illa nouos ibat populata penates / |portarum in biuio; lateri duo corpora paruum / |dependent», |paruum pro paruorum. Virgilius in III: |«magnanimum quondam generator equorum». |idem in VI: |«magnanimum heroum, pueri innuptaeque puellae». |quod et in pronominibus quoque fecerunt antiqui, meum pro meorum, |tuum pro tuorum, nostrum pro nostrorum dicentes. Plautus in | trinummo: |0309| «ut rem patriam et gloriam maiorum foedarim meum». |idem in Poenulo: |«ecquid meministi tuum parentum nomina?». |idem in Menaechmis: |«auerti praedam ab hostibus nostrum salute socium». | de datiuo et ablatiuo plurali secundae declinationis |datiuus et ablatiuus pluralis secundae declinationis fiunt similiter ab |ablatiuo singulari mutatione o finalis in is longam, ut a uiro his et ab |his uiris, a platano his et ab his platanis, a templo his et ab his |templis. inueniuntur pauca inaequalem habentia declinationem, ut uas |in singulari numero tertiae est declinationis: hoc uas huius uasis, in |plurali uero secundae: haec uasa horum uasorum. festorum etiam nomina |dierum in ia desinentia semper pluralia genetiuum quidem tam secundum |formam secundae quam tertiae proferunt, datiuum uero et ablatiuum |secundum tertiam, ut haec Vulcanalia horum Vulcanaliorum uel Vulcanalium |his et ab his Vulcanalibus. similiter Saturnalia, Floralia, Compitalia, |Terminalia, Quinquatria. nec non a domo harum domorum et |domuum his domibus, non etiam domis. Iuuenalis in I: |«uiscera magnarum domuum dominique futuri». |Virgilius in II: |«turres et tecta domorum / |culmina conuellunt». |idem in II georgicon: |«domibus cedrumque cupressosque». |0310| Sallustius in Catilinario: «domos suas gloria decorabant». |Terentius in eunucho: |«domi focique fac uicissim ut memineris». |Virgilius in VI: |«hic labor ille domus et inextricabilis error»; |per omnes igitur casus tam secundae quam quartae inuenitur absque datiuo |et ablatiuo pluralibus, qui semper in bus exeunt. |sunt tamen quaedam nomina, quorum aliqui casus in usu deficiunt: |quos quamuis secundum analogiam possumus proferre, tamen, quia apud |auctores non inuenimus, recusandos puto, ut huius tabi huic et ab hoc |tabo. Lucanus in VI: |«stillantis tabi saniem». |Virgilius in III: |«et terram tabo maculant, mihi frigidus horror». |ceteri uero casus in usu non facile inueniuntur. maria, aera, uina, |mella, hordea genetiuos et datiuos plurales in usu raro habent nisi |apud uetustissimos, apud quos multa praeterea deficientia inuenies. oportet |igitur scire quidem analogiae rationem, usum tamen auctorum magis |aemulari. duo praeterea et ambo genetiuos quidem et accusatiuos |secundum hanc declinationem proferunt, duorum, amborum, duos, ambos, |quamuis in neutro differentiae causa duum soleat dici, nec non |accusatiuus masculinorum est quando similis nominatiuo profertur, quomodo in |neutris. Virgilius in XI: |«si duo praeterea tales Idaea tulisset / |terra uiros». |Lucanus autem in I: |«quae mare, quae terras, quae totum possidet orbem, / |non cepit fortuna duos». |0311| Iuuenalis similiter in II: |«tune duos una, saeuissima uipera, cena, / |tune duos?». |datiuos uero et ablatiuos in bus terminant in omni genere: duobus |duabus, ambobus ambabus. | de accusatiuo plurali secundae declinationis |accusatiuus pluralis secundae declinationis in masculino et feminino |genere fit ablatiuo singulari addita s: a docto: hos doctos, a platano: |has platanos. neutra enim semper accusatiuum similem habent nominatiuo |et uocatiuo. | de tertiae declinationis terminationibus |tertia declinatio terminationes habet nominatiui septuaginta octo uel |paulo plus. desinit enim in a correptam et in e correptam, in o |correptam, in o productam, in al correptam, in el correptam, in el |productam, in il correptam, in ol productam, in ul breuem, in an |productam, in en correptam, in en productam, in in productam, in |on productam, in ar correptam, in ar productam, in er correptam, |in er productam, in ir correptam, in or correptam, in ur |correptam, in ur productam, in as correptam, in as productam, in es |correptam, in es productam, in is correptam, in is productam, in |os correptam, in os productam, in us correptam, in us productam, |in ys, in aes, in aus, in ans, in ens, in ons, in uns, in yns, |in ars, in ers, in ors, in urs, in uls, in ems, in abs, in ebs |correptam, in ebs productam, in obs, in ybs, in urbs, in aps, in |0312| eps, in ops, in yps, in irps, in ax correptam, in ax productam, |in ex correptam, in ex productam, in ix correptam, in ix |productam, in ox correptam, in ox productam, in ux correptam, in ux |productam, in yx, in aex, in aux, in alx, in anx, in unx, in |arx, in ac, in ec, in ut. |in a correptam neutra Graeca, ut hoc poemă huius poematis. |in e correptam neutra Latina, ut hoc monilĕ huius monilis. |in o correptam, quam frequenter et producunt poetae, masculina |desinunt uel feminina uel communia Latina uel notha: hic Cicerŏ huius |Ciceronis, hic leŏ huius leonis, haec uirgŏ huius uirginis, hic et haec |homŏ huius hominis (antiquissimi tamen et Graeca in o productam |desinentia per hanc declinationem proferebant, ut Sapphō Sapphonis, Didō |Didonis). |in al correptam masculina uel neutra Latina uel barbara: hic săl |huius salis, hic Hannibăl huius Hannibalis, hoc tribunăl huius |tribunalis. |in el correptam neutra Latina, ut hoc mĕl huius mellis, fĕl |fellis. |in el productam barbara, ut hic Daniēl huius Danielis, Michaēl |Michaelis, Nechamēl Nechamelis. |in il correptam masculini uel feminini uel communis sunt generis |Latina: hic pugĭl huius pugilis, haec Tanaquĭl huius Tanaquilis, hic et |haec uigĭl huius uigilis. |in ol productam masculinum Latinum: hic sōl huius solis. |0313| in ul breuem masculini uel communis Latina: hic consŭl huius |consulis, hic et haec exŭl huius exulis. |in an productam masculina Graeca: hic Paeān huius Paeanis. |in en correptam Latina masculina uel neutra: hic flamĕn huius |flaminis, hoc numĕn huius numinis. |in en productam Latina uel Graeca masculini uel feminini generis: |hic liēn huius lienis, haec Sirēn huius Sirenis. |in in productam Graeca masculina uel feminina: hic delphīn huius |delphinis, haec Trachīn huius Trachinis. |in on productam Graeca masculina uel feminina: hic Memnōn |huius Memnonis, haec Sidōn huius Sidonis. |in ar correptam Latina et Graeca et barbara masculini uel neutri |generis: hic Caesăr huius Caesaris, hic Bostăr huius Bostaris, hoc |nectăr huius nectaris, hoc calcăr huius calcaris. |in ar productam Latina masculini uel communis uel neutri |generis, et sunt uel monosyllaba uel ex monosyllabis composita: hic Nār huius |Naris, hic et haec et hoc pār huius paris, dispār disparis, hoc fār |huius farris. |in er correptam masculina, feminina et neutra et communia, ut |hic patĕr huius patris, haec matĕr huius matris, hoc tubĕr huius |tuberis, hic et haec paupĕr huius pauperis. |in er productam Graeca masculina et unum Latinum uel magis |nothum neutri generis: hic aēr huius aeris, hoc uer huius ueris. |in ir unum femininum, haec Gaddir huius Gaddiris. quidam |addunt hic abaddir, ὁ βαίτυλος, huius abaddiris, lapis, quem pro Ioue |deuorauit Saturnus, sed in usu hoc non inueni. |in or correptam masculina et feminina et neutra et communia tam |0314| Graeca quam Latina: hic Hectŏr huius Hectoris, hic oratŏr huius |oratoris, haec uxŏr huius uxoris, hoc aequŏr huius aequoris, hic et haec |auctŏr huius auctoris, hic et haec et hoc memŏr huius memoris. |Virgilius in IIII Aeneidos: |«tum, si quod non aequo foedere amantes / |curae numen habet iustumque memorque, precatur» |(inueniuntur tamen et haec et omnia paene communia masculini et feminini, |quod, etiam si non faciant ex se neutra, saepe tamen neutris |adiunguntur figurate, ut Virgilius in X: |«Italiam petiit fatis auctoribus; esto», |et in bucolico: |«pauperis et tuguri congestum cespite culmen»), |et in VI: |«curibus paruis et paupere regno», |quamuis pluralis nominatiuus eorum, hoc est neutrorum ex supra dictis |nominibus, in usu frequenti non sit ex eis, quomodo neque ex aliis |communibus duum generum. nam si sint communia trium generum, sine dubio |masculini quidem et feminini in es, neutri uero in a proferunt |nominatiuum pluralem, ut hi et hae sapientes et haec sapientia, ergo hic et |haec et hoc sapiens; hi et hae pares et haec paria, hic et haec |et hoc par; hi et hae ancipites et haec ancipitia, hic et haec et |hoc anceps; hi et hae felices et haec felicia, hic et haec et hoc |felix; hi et hae ueteres et haec uetera, hic et haec et hoc uetus. |quae igitur in plurali numero a terminationem non accipiunt, quae |propria est neutrorum, manifestum est, trium generum non esse communia, |sed masculini et feminini, figurate tamen per obliquos plerumque casus, |0315| raro autem per nominatiuum coniungi etiam neutris, ut Virgilius in |VIIII: |«nulla dies umquam memori uos eximet aeuo», |et Iuuenalis in IV saturarum: |«titulique cupido / |haesuri saxis cinerum custodibus», |quamuis hoc custos raro nisi figurate inuenias et haec custoda |pluraliter nemo dicat. sic ergo neque haec memora uel auctora uel |paupera neutraliter puto facile in usu posse inueniri, sed, sicut supra dictum |est, figurate sunt prolata et haec et alia plurima huiuscemodi apud |auctores. inueniuntur tamen quaedam, quae obliquos casus communes |possident, quamuis nominatiuus non sit communis, ut plus cum sit neutri |nominatiuus dumtaxat, genetiuus eius communis est trium generum nec |non et datiuus et ablatiuus, unde pluralia quoque tam in es quam in a |inuenimus: hi et hae plures et haec plura uel pluria, unde |compositum compluria. Terentius in Phormione: |«multa aduenienti † noua, ut fit :: compluria». |ablatiuus quoque tam in e quam in i terminans inuenitur, utpote |communis trium generum, et accusatiuus pluralis tam in es quam in is. |Virgilius in I georgicon: |«seu pluris calor ille uias et caeca relaxat / |spiramenta». |Horatius in I epistularum: |«tractus uter pluris lepores, uter educet apros». |in ur correptam Latina masculina et communia et neutra: hic |turtŭr huius turturis, hic et haec augŭr auguris (Horatius in III | carminum: |0316| «nisi fallit augur / |annosa cornix»), |hoc Tibŭr huius Tiburis. |in ur productam unum inuenitur commune duum generum: hic et |haec fūr huius furis. |in as correptam Graeca masculini uel feminini uel neutri uel |communis generis: hic Arcăs [proprium] huius Arcadis, haec Pallăs huius |Palladis, hoc Cerăs [proprium loci] huius Ceratis, hic et haec Arcăs |[gentile] huius Arcadis. |in as productam Graeca et Latina masculini uel feminini uel neutri |uel communis generis, ut hic Atlās huius Atlantis, hic Maecenās huius |Maecenatis, haec ciuitās huius ciuitatis, hoc uās huius uasis, hic et |haec Capenās huius Capenatis. |in es correptam Latina masculina uel feminina uel communia duum |uel trium generum, ut hic Coclĕs huius Coclitis, haec segĕs huius |segetis, hic et haec milĕs huius militis (Ouidius in II | metamorphoseon: |«miles erat Phoebes» |de Callistone dicit), hic et haec et hoc terĕs (Virgilius in VII: |«sed haec tereti mos est aptare flagello»), |hebĕs hebetis, sospĕs sospitis (Iuuenalis in V: |«nec umquam / |depositum tibi sospes erit»), |hic et haec et hoc hospĕs huius hospitis. Lucanus in V: |«hospes in externis audiuit curia tectis», |0317| haec hospes curia (inuenitur tamen et haec hospita: Virgilius in | Aeneidos III: |«bellum, o terra hospita, portas». |similiter haec sospes et sospita prolatum est ab auctoribus. Ouidius |in II fastorum: |«sospita delubris dicitur aucta nouis». |neutra quoque supra dictorum pluralia tradit usus. Statius in IIII | Thebaidos: |«accipias, fessisque libens iterum hospita pandas / |flumina»). |in es productam tam Graeca quam Latina masculini generis uel |feminini uel communis: hic Chremēs huius Chremetis et Chremis, hic |uerrēs huius uerris, haec caedēs huius caedis, hic et haec herēs |huius heredis. |in is correptam tam Graeca quam Latina masculini generis uel |feminini uel communis: hic Parĭs huius Paridis uel Paris, hic collĭs |huius collis, haec Thetĭs huius Thetidis, haec cuspĭs huius cuspidis, hic |et haec utilĭs huius utilis. |in is productam Graeca et Latina masculina uel feminina uel |communia: hic delphīs uel delphin huius delphinis, hic Arīs [proprium] |huius Arinis (Cicero pro Scauro: «Arinis uxorem»), haec Soterīs |huius Soterinis (Plautus in uidularia: |«immo id, quod haec nostra est patria et quod hic |meus / |pater, illic autem Soterinis est pater»), |hic Dīs [proprium, id est Πλούτων] huius Ditis et hic et haec dīs |0318| [appellatiuum] huius ditis, haec uīs huius uis, hic et haec Samnīs |huius Samnitis. |in os correptam unum Latinum neutrum hoc ŏs huius ossis, |quod etiam hoc ossum antiqui protulerunt. Gellius libro XXX: |«caluariaeque eius ipsum ossum expurgarunt inauraueruntque». |in os productam Graeca et Latina masculini uel feminini uel neutri |uel communis generis: hic herōs huius herois, hic nepōs huius nepotis, |haec dōs huius dotis, hoc ōs huius oris, hic et haec compōs huius |compotis. |in us correptam Latina masculini uel feminini uel neutri uel |communis duum uel trium generum: hic lepŭs huius leporis, haec Venŭs |huius Veneris, hoc tempŭs huius temporis, hic et haec Ligŭs huius |Liguris, hic et haec et hoc uetŭs huius ueteris. |in us productam Graeca uel Latina masculina uel feminina uel |communia uel neutra, ut hic Melampūs huius Melampodis, hic mūs huius |muris, haec uirtūs huius uirtutis, hic et haec sūs huius suis, hoc |tūs huius turis. |in ys Graeca masculina uel feminina: hic amphibrachys huius |amphibrachyis, hic Capys huius Capyis, haec Erinys huius Erinyis. |in aes Latinum unum masculinum hic praes huius praedis et unum |neutrum hoc aes huius aeris, cuius plurales obliqui in raro sunt usu, |aera aerum aeribus. Cato in oratione, qua in senatu suasit, ut|0319| plura aera equestria fierent: «nunc ergo arbitror oportere |restitui, quin minus duobus milibus ducentis sit aerum |equestrium». in eodem: «de aeribus equestribus de duobus |milibus actum». |in aus Latina duo feminina: haec laus huius laudis, haec fraus |huius fraudis. |in ans Latina masculina uel communia duum uel omnis: hic |quadrans huius quadrantis, dodrans dodrantis, hic et haec infans [τὸ | νήπιον] huius infantis, hic et haec et hoc infans [ὁ ἄλαλος, huius] |infantis et amans, quod nomen est, cum pro amatore accipitur, |amantis. inuenitur etiam unum femininum, haec glans huius glandis. sic |enim Lucretius, ut supra dictum est, profert et Ouidius in XIIII | metamorphoseon: |«ut lata plumbea funda / |missa solet medio glans intabescere caelo». |in ens Latina masculina uel feminina uel communia duum uel trium |generum: hic Vfens huius Vfentis, haec mens huius mentis, hic et |haec parens huius parentis, hic et haec et hoc prudens huius |prudentis. |in ons Latina masculina uel feminina uel omnis: hic mons huius |montis, haec frons huius frontis, hic et haec et hoc insons |huius insontis, quod solum teste Probo o ante ns habet correptam, |et eius simplex sons sontis. |in uns similiter Latina masculina: hic Arruns huius Arruntis. |in yns unum Graecum inuenitur femininum: haec Tiryns huius |Tirynthis. |0320| in ars Latina masculina uel feminina: hic Mars huius Martis, |haec ars huius artis. |in ers Latina omnis communia generis: hic et haec et hoc |iners huius inertis. |in ors Latina masculina uel feminina uel omnis: hic Mauors huius |Mauortis, haec cohors huius cohortis, haec sors huius sortis (cuius |nominatiuum haec sortis protulit Plautus in Casina: |«uide ne qua illic insit alia sortis sub aqua»), |hic et haec et hoc concors huius concordis. |in urs Latina communia trium generum: hic et haec et hoc |Tiburs huius Tiburtis [gentile]. |in uls unum femininum: haec puls huius pultis. |in ems unum femininum: haec hiems huius hiemis. |in abs Graeca et Latina masculina et feminina: hic Arabs huius |Arabis, haec trabs huius trabis. uetustissimi tamen etiam trabes pro |trabs proferebant. Ennius in Medea: |«utinam ne in nemore Pelio securibus / |caesa accedisset abiegna in terram trabes». |in ebs correptam Latina omnis communia: hic et haec et hoc |caelĕbs huius caelibis. |in ebs productam unum femininum Latinum: haec plēbs huius |plebis; dicitur tamen et haec plebes huius plebei. Lucanus in III: |«nescit plebes ieiuna timere». |in obs feminina Latina: haec scobs huius scobis et scrobs |0321| huius scrobis (sic alii; sed Probus nominatiuum protulit similem |genetiuo), quod Plautus masculino genere profert in Amphitrione: |«ibi scrobes effodito tu plus sexagenos in dies». |in ybs unum masculinum: hic chalybs huius chalybis. |in urbs unum femininum: haec urbs huius urbis. |in aps unum femininum: haec daps huius dapis. sed |nominatiuus in usu frequenti non est, quem Liuius Andronicus in I | Odissiae ponit: |«quae haec daps est, qui festus dies?». |Horatius accusatiuum protulit in II carminum: |«ergo obligatam redde Ioui dapem». |idem genetiuum in IIII: |«nunc in reluctantes dracones / |egit amor dapis atque pugnae». |idem in epodo: |«mutatae dapis / |inemori spectaculo». |in eps masculina et omnis: hic manceps huius mancipis, hic et |haec et hoc particeps huius participis. adeps uel adipes in |utroque genere inuenitur. Varro in II rerum rusticarum: «adipe suilla». |in ops Latinum femininum unum: haec Ops huius Opis [nomen |matris deum et copia] (eius quoque nominatiuus in usu frequenti non est, |sed illius, quod ex eo componitur, commune omnis, hic et haec et |hoc inops huius inopis. uetustissimi tamen etiam hic et haec et |hoc ops et cops pro opulentus et copiosus proferebant. Accius |de Hercule dicens: |0322| «quorum genitor fertur esse ops gentibus», |pro opem ferens et auxilium gentibus. sic Caper. potest tamen etiam |feminino genere hic intellegi figurate coniunctum masculino, ut si dixisset |quorum genitor auxilium fuit gentibus. tamen nominatiuo eius usus est |Plautus in cistellaria: |«itaque me Saturnus eius patruus :: et Castor pater! / |:: itaque me Ops opulenta illius auia :: immo mater |quidem!») |et Graeca: hic Pelops huius Pelopis, hydrops hydropis, merops |meropis. |in yps Graeca: Cinyps Cinypis. |in irps Latinum unum: hic et haec stirps huius stirpis. |in ax correptam Latina et Graeca, ut haec făx huius facis, hic abăx |huius abacis, quod tamen et hic abacus huius abaci frequens inuenitur. |in ax productam Graeca et Latina sunt masculina uel feminina uel |omnis, ut hic Phaeāx huius Phaeacis, haec pāx huius pacis, hic et |haec et hoc audāx huius audacis. |in ex correptam Graeca et Latina masculina et feminina et |communia trium generum: hic Lelĕx huius Lelegis, hic grĕx huius gregis, |haec ilĕx huius ilicis, hic et haec et hoc artifĕx huius artificis. |in ex productam Latina masculina uel feminina sunt uel communia |trium generum: hic rēx huius regis, haec lēx huius legis, hic et |haec et hoc exlēx huius exlegis. |in ix correptam Latina masculina uel feminina: hic calĭx huius |calicis, haec pĭx huius picis, haec nĭx huius niuis. |in ix productam Graeca et Latina masculina uel feminina uel |communia trium generum: hic Phoenīx huius Phoenicis, haec cornīx huius |cornicis, hic et haec et hoc felīx huius felicis. oportet autem scire, |quod Graeci i et y ante x breuem esse uolunt, etiam si in obliquis |0323| producatur, ut Φοῖνιξ Φοίνικος, βόμβυξ βόμβυκος, a uero secundum |genetiuum etiam in nominatiuo produci uel corripi dicunt, ut κόλαξ κόλακος |corripitur in nominatiuo, quoniam et in genetiuo corripitur, Φαίαξ uero | Φαίακος in utroque producitur. Latini tamen omnes uocales bitempores, |id est, habentes, ad genetiuum respicientes dicunt produci uel |corripi uocales ante x positas in nominatiuo. inueniuntur igitur in ix |productam Latina, ut ostendi, feminina uel omnis: haec nutrīx huius |nutrīcis, hic et haec et hoc pernīx huius pernīcis. |in ox correptam femininum: nŏx noctis, et ex hoc compositum |commune: hic et haec et hoc pernŏx pernoctis. Iuuenalis: |«si luditur alea pernox». |in ox productam femininum uel omnis: haec uōx huius uocis, hic |et haec et hoc uelōx huius uelocis, atrōx atrocis. |in ux correptam masculina uel feminina: hic Volŭx huius Volucis, |haec nŭx huius nucis. |in ux productam masculinum: hic Pollūx huius Pollucis, |femininum: haec lūx huius lucis. |in yx Graeca tam masculina quam feminina: hic sandyx huius |sandycis, haec Styx huius Stygis. |in aex femininum: haec faex huius faecis. |in aux unum femininum: haec faux huius faucis. |in alx unum femininum: haec falx huius falcis. |in anx unum: haec lanx huius lancis. |0324| in unx unum: hic et haec coniunx huius coniugis. |in arx unum femininum: haec arx huius arcis. |in ac unum neutrum: hoc lac huius lactis. |in ec unum neutrum: hoc allec huius allecis. |in ut hoc caput huius capitis. | de genetiuo singulari tertiae declinationis |et hae quidem terminationes nominatiui tertiae declinationis. |genetiuus autem eius in is desinit correptam, excepto uno monosyllabo, haec |uis huius uīs, quamuis omnes aliae declinationes producant terminationem |eiusdem casus. |oportet autem scire, quod in quibusdam pares habeat genetiuus |tertiae [declinationis] suo nominatiuo syllabas, in quibusdam una, in aliis |duabus syllabis uincat. |et pares quidem habet in nominibus in e desinentibus correptam, ut |hoc marĕ huius maris, hoc monilĕ huius monilis, et in quibusdam in |er uel in es productam uel in is tam correptam quam productam |exeuntibus, ut hic pater huius patris, hic uerrēs huius uerris, haec |caedēs huius caedis, hic collĭs huius collis, haec auĭs huius auis, haec |uīs huius uis. |in aliis autem omnibus eiusdem declinationis nominibus una syllaba |superat nominatiuum genetiuus, ut schema schematis, Cicero Ciceronis, |consul consulis, pecten pectinis, baccar baccaris, lis litis, apex |apicis. excipitur haec caro huius carnis, in quo pares habent syllabas |genetiuus et nominatiuus (inueniuntur tamen ueteres, qui genetiuo similem |0325| nominatiuum protulerunt), et senex senis et supellex supellectilis, in |quo duabus syllabis uincit genetiuus nominatiuum (huius quoque |nominatiuum quidam similem genetiuo protulerunt). et omnia, quae a capite |composita in ps desinunt, similiter habent duabus syllabis superantem |genetiuum, ut anceps ancipitis, biceps bicipitis, centiceps centicipitis, quae |ueteres in es proferentes secundum regulam declinabant: ancipes |ancipitis, bicipes bicipitis, sicut hospes hospitis, sospes sospitis; |iuniores uero gaudentes breuiloquio per concisionem ea protulerunt, quod et |in aliis dictionibus fecisse inueniuntur, ut dic, duc, fac, fer pro |dice, duce, face, fere, nec non etiam uocatiuos in ius |terminantium propriorum: Virgili, Terenti pro Virgilie et Terentie dicentes, |de quibus iam docuimus. |paenultima uero eius declinationis in quibusdam producitur, in |quibusdam corripitur. producitur quidem in iis, quorum nominatiuus in longam |desinit seu natura siue positione, ut sōl sōlis, Titān Titānis, delphīn |delphīnis, fūr fūris, Maecenās Maecenātis, mercēs mercēdis, |Samnīs Samnītis, Crenīs, nomen proprium nymphae, Crenīdis, ōs ōris, |mūs mūris, praēs praēdis, uās uāsis, laūs laūdis, infāns infāntis, |Arrūns Arrūntis, Arīs Arīnis, inērs inērtis, uecōrs uecōrdis, |pūls pūltis, allēc allēcis. excipiuntur in on desinentia Graeca et in |o tam Latina quam notha, quod tam corripere quam producere licet ea |in nominatiuo. haec enim uocalis [id est o] quamuis in nominatiuo |producatur, in genetiuo non semper producitur paenultima, sed in quibusdam, |0326| in aliis autem corripitur. quando autem producitur uel quando corripitur, |cum de nominatiuo et genetiuo exposuimus dictum est. praeterea |corripiunt praedictam paenultimam in ms uel bs uel ps uel x |desinentia, si uocalem breuem ante eas consonantes habuerint, uelut hiĕms |huius hiĕmis, caelĕbs caelĭbis, mancĕps mancĭpis, făx făcis, artifĕx |artifĭcis; nec non producentia terminationem nominatiui corripiunt |paenultimam genetiui: hic et haec et hoc pār huius păris, Lār Lăris, |uās uădis, pēs pĕdis, Cerēs Cerĕris, compōs compŏtis, bōs bŏuis, |sūs sŭis, grūs grŭis. corripientia quoque nominatiuum in quibusdam |corripiunt paenultimam genetiui, in quibusdam producunt. producunt in |al et in el neutra et in ar similiter neutra deriuatiua, ut hoc |tribunăl huius tribunālis, ceruicăl ceruicālis, mĕl mēllis, fĕl fēllis, |calcăr calcāris, lacunăr lacunāris, lucăr lucāris. in or quoque |desinentia alia producunt, alia corripiunt paenultimam genetiui. producunt, ut |hic cursor huius cursōris, hic et haec auctor huius auctōris; |corripiunt: hic Hector huius Hectŏris, haec arbor huius arbŏris, hic et |haec memor huius memŏris; quando uero producunt et quando |corripiunt, cum de nominatiuo tractabatur docuimus. alia uero omnia, quae |nominatiui terminationem corripiunt, similiter paenultimam genetiui |corripiunt, ut toreumă toreumătis, Hannibăl Hannibălis, uigĭl uigĭlis, |cornicĕn cornicĭnis, aggĕr aggĕris, uetŭs uetĕris, capŭt capĭtis. |excipiuntur inquiĕs inquiētis, quod simplicis declinationem seruauit in |composito, quamuis corripiat extremitatem nominatiui, similiter ŏs ōssis |et lăc lāctis, quod quibusdam placet in nominatiuo per apocopam te |proferri: hoc lacte enim dicebant antiqui. | de datiuo casu singulari tertiae declinationis |datiuus tertiae declinationis nascitur a genetiuo abiecta s producta i: |0327| huius schematis huic schemati, huius maris huic mari, huius |Ciceronis huic Ciceroni. inueniuntur poetae rarissime in Graecis, quae apud |Graecos in i correptam terminant supra dictum casum, ipsi quoque eum |corripientes. Statius in I Achilleidos: |«Palladĭ litoreae celebrabat Scyros honorem». | de accusatiuo singulari tertiae declinationis |accusatiuus fit supra dictae declinationis is genetiui modo in em |modo in im conuersa, ut huius solis hunc solem, huius flaminis hunc |flaminem, huius gregis hunc gregem, huius regis hunc regem, huius |Tiberis hunc Tiberim, huius Araris hanc Ararim, huius uis hanc uim, |huius turris hanc turrim. in una tamen terminatione, id est is, |desinentium, quae similem habent genetiuum nominatiuo, inueniuntur quaedam |nomina accusatiuum im finientia. sunt autem haec plerumque Graeca |uel propria, quae accusatiui Graeci n in m conuertentia faciunt |accusatiuum Latinum, ut Tiberis Tiberim, Fabaris Fabarim, Thybris |Thybrim, Araris Ararim (nam non potest ab alio nominatiuo, ut diximus, |nisi in is desinente in im accusatiuus proferri. ergo Arar per |apocopam is protulit Lucanus in VI: |«Rhodanumque morantem / |praecipitauit Arar»), |haec Neapolis Neapolim, Charybdis Charybdim. Virgilius in VI: |«Leucaspim et Lyciae ductorem classis Orontem». |idem in VIII: |«a quo post Itali fluuium cognomine Thybrim / |diximus». |0328| idem in VIIII: |«principio Falarim et succiso poplite Gygen». |idem in VII: |«qui Tiberim Fabarimque bibunt». |Mephitis quoque, quod proprium est et a Graeco μεσῖτις, ut quibusdam |uidetur, mutatione s in f translatum, rationabiliter in im fecit |accusatiuum. Virgilius in VII: |«saeuamque exhalat opaca Mephitim». |idem in VIIII: |«inmanem ueluti pecora inter inertia tigrim». |idem in XI: |«uelocem interea superis in sedibus Opim». |Alpis cum semper plurale sit, quomodo Syrtis, tamen et singulariter |hoc, quomodo illud, inuenitur a poetis prolatum et in em accusatiuum |terminans Alpem, cum illud Syrtim facit. Lucanus in I: |«tunc inter Rhenum populos Alpemque iacentes». |idem in III: |«agmine nubiferam rapto supereuolat Alpem». |Iuuenalis in IIII: |«transilit; inposuit natura Alpemque niuemque». |Lucanus in VIII: |«trans Pharon in medio tanget ratis aequore Syrtim». |0329| idem in I: |«dubiam super aequora Syrtim». |praeterea inueniuntur Latina in im terminantia accusatiuum: hanc |turrim, burim, securim, puppim, sitim, restim, uim, peluim, |tussim, magudarim. Virgilius in II: |«turrim in praecipiti stantem summisque sub astra». |idem in I georgicon: |«continuo in siluis magna ui flexa domatur / |in burim et curui formam accipit ulmus aratri». |idem in II Aeneidos: |«taurus et incertam excussit ceruice securim». |idem in I: |«ingens a uertice pontus / |in puppim ferit». |idem in bucolico: |«dulcis aquae saliente sitim restinguere riuo». |Terentius in eunucho: |«ad restim † mihi quidem res redit planissime». |Virgilius in VI: |«nec uim tela ferunt, licet ingens ianitor Orci». |Plautus in rudente: |«seu tibi confidis fore multam magudarim», |quod significat frugis genus [id est caulis, qui nascitur ex ea parte |0330| cuius radix sirpis auellitur, uel, ut alii, siliginem]. quorundam tamen |ex eis etiam in em inuenitur accusatiuus, ut Lucanus in III: |«in puppem rediere rates». |Virgilius in XI: |«Tullaque et aeratam quatiens Tarpeia securem». |Iuuenalis in IIII: |«descendunt statuae restemque secuntur». |cetera uero omnia supra dictae declinationis nomina in em solam |proferunt accusatiuum: hunc patrem, leporem, hanc uallem, hunc et |hanc utilem. in Graecis autem frequenter inuenimus auctores tam in |hac quam in aliis declinationibus Graecos plerumque seruantes accusatiuos, |ut Titana, Sirena, thoraca, lampada pro Titanem, Sirenem et |thoracem, lampadem, quamuis Plautus hanc lampadem dixit in | Casina: |«tene hanc lampadem! :: immo ego hanc † tenebo». | de uocatiuo casu singulari tertiae declinationis |uocatiuus in tertia declinatione similis est suo nominatiuo, ut hic |Cicero, hic consul, o Cicero, o consul, hic rhetor o rhetor. |inueniuntur tamen Graeca, quae uocatiuum Graecum seruant: Thybris o |Thybri, Thebais o Thebai, Pallas o Palla. Virgilius in X: |«da nunc, Thybri pater, ferro, quod missile libro». |idem in eodem: |0331| «teque iuuat, Palla; sed bellis acer Alesus». |idem in XI: |«quin ego non alio digner te funere, Palla». |Ouidius in I fastorum: |«care nepos, Palla, funesta quid induis arma?» |in quo Homerum est secutus. ille enim: |«Πουλυδάμα, σὺ μὲν οὐκέτ᾽ ἐμοὶ φίλα ταῦτ᾽ ἀγορεύεις». |Statius in XII Thebaidos: |«o mihi bis senos longum uigilata per annos, / |Thebai». | de ablatiuo casu singulari tertiae declinationis |ablatiuus tertiae declinationis in aliis per e correptam, in aliis per i, |in aliis et per e et per i profertur. per i in neutris, quae in e |correptam desinunt per nominatiuum et sunt appellatiua, ut hoc marĕ, hoc |monilĕ, ab hoc mari, ab hoc monili. et est similis huiuscemodi |ablatiuus suo datiuo, huic mari et ab hoc mari. uetustissimi tamen |solebant huiuscemodi nominum ablatiuum etiam in e proferre. Varro in | antiquitatum humanarum XII: «ab Erythro mare orti». idem in | Fundanio: «in mare aquam frigidam oriri». Atacinus quoque: |«cingitur Oceano, Libyco mare, flumine Nilo». |0332| Plautus in rudente: |«quippe quom extemplo in macellum piscis prolati † si |essent, / |nemo emat, suam quisque partem piscium poscant sibi, / |dicant in mare communi captos». |Lucanus in VII: |«gentes Mars iste futuras / |obruet et populos aeui uenientis in orbem / |erepto natale feret», |pro natali. Ouidius in V fastorum: |«cur tibi pro Libycis clauduntur rete † leones?» |rete pro reti. Plautus in rudente: |«mea opera * et rete et horea» |(quod etiam masculino genere protulit idem in eadem: |«non uides proferre me uuidum retem sine squamoso |pecu?». |idem in eadem: |«ubi demisi retem atque hamum, quicquid haesit extraho». |quod etiam feminino genere protulit secundum primam declinationem idem |in rudente: |«pol magis sapiuisset, si dormisset domi, / |nam nunc et operam ludos facit et retiam, / |ut tempestas est»). |0333| Horatius in II sermonum: |«his ut sublatis puer alte cinctus acernam / |gausape purpureo mensam pertersit» |(unde Persius, quasi in e tantum desinente supra dicti nominis ablatiuo, |gausapa dixit plurale, non gausapia: |«iam chlamydes regum, iam lutea gausapa captis». |idem: |«balanatum gausape pectes». |antiquissimi tamen et hic gausapes et haec gausapa et hoc gausape |et plurale neutri haec gausapa quasi a nominatiuo hoc gausapum |protulisse inueniuntur, unde Cassius ad Maecenatem: «gausapo |purpureo salutatus». Varro uero de lingua Latina ait, talia ex Graeco |sumpta ex masculino in femininum transire et a litera finiri: ὁ κοχλίας |haec cochlea, ὁ χάρτης haec charta, ὁ γαυσάπης haec gausapa. |Seneca Ouidium sequens: |«gausapa si sumpsit, gausapa sumpta proba»). |propria eiusdem terminationis similem habent nominatiuo ablatiuum: hoc |Praeneste ab hoc Praeneste. Virgilius in VIII: |«qualis eram, cum primam aciem Praeneste sub ipsa» |(figurate enim ad urbem reddidit ipsa, cum proprium oppidi neutrum |est, quomodo Reate. idem poeta in VII: |0334| «quique altum Praeneste uiri quique arua Celemnae»). |illorum quoque ablatiuus i terminatur neutrorum, quae in al desinunt: |hoc tribunal ab hoc tribunali, hoc ceruical ab hoc ceruicali. similiter |faciunt ablatiuum, quae in ar desinunt neutra et in obliquis casibus |producunt a paenultimam, ut hoc calcar calcāris a calcāri, lanucar |lacunāris a lacunāri, lucar lucāris a lucāri. quando autem producunt eam, |in libro, qui est de nominatiuo et genetiuo, docuimus. masculina quoque |uel communia in er uel in is desinentia, si faciunt in e neutra, |ablatiuum in i efferunt, ut hic pedester haec pedestris hoc pedestre ab hoc |et ab hac pedestri, saluber salubris salubre ab hoc et ab hac salubri |(Virgilius in I georgicon: |«balantumque gregem fluuio mersare salubri»), |hic et haec celer uel celeris et hoc celere ab hoc et ab hac |celeri (Lucanus in I: |«motuque celer Cyllenius haeret». |M(arcus) Cato de re militari: «satis celeris sis in tempore». Caecilius |in epistathmo: |«si properas, escende huc meam nauem, ita celeris est», |ex quo celerissimus pro celerrimus superlatiuum protulerunt. Gn(aeus) |Matius in Iliade: |«celerissimus aduolat Hector». |Ennius in annalibus: |0335| «exin per terras postquam celerissimus rumor». |Liuius in Odissia: |«at celer hasta uolans perrumpit pectora ferro»; |unde superlatiuum Virgilius in XII: |«et qua fata celerrima crudum». |Terentius in Phormione: |«† nullus es, Geta, nisi iam aliquod consilium celere |reppereris». |Virgilius in III: |«celerique fuga sub sidera lapsae». |idem in V: |«agmine remorum celeri uentisque uocatis». |Lucanus in I: |«et celeri uenas mouet inproba pulsu»), |hic et haec utilis et hoc utile ab hoc et ab hac utili. sciendum |tamen, quod, si inueniantur propria appellatiuis similia in i finientibus |ablatiuum, illa per e proferunt eum: Iuuenalis [proprium] a Iuuenale, |similiter Martialis a Martiale, Annalis ab Annale. Cicero pro | Fundanio: «non modo hoc a Villio Annale, sed uix mehercule a |Quinto Muttone factum probari potest». idem pro Plancio: |«confiteor, summa in Laterense ornamenta esse». similiter in i |terminant ablatiuum omnia, quae in im habent accusatiuum: Tiberim a |Tiberi, Parim a Pari, Charybdim a Charybdi, Tigrim a Tigri, uim a |ui (Virgilius in X: |«Massicus aerata princeps secat aequora Tigri». |0336| idem in I Aeneidos: |«multum ille et terris iactatus et alto / |ui superum». |Iuuenalis in V: |«saeua dignum ueraque Charybdi»), |quae uero et in im et in em, haec tam in i quam in e: hanc puppim |et puppem ab hac puppi et puppe (Virgilius in III: |«stans celsa in puppi». |idem in VIII: |«stans prima in puppi». |idem in X: |«dextra puppim tenet». |Lucanus in IIII: |«primum cana salix madefacto robore paruam / |texitur in puppem». |idem in II: |«rapta puppe minor subducta est montibus Argo»), |turrim et turrem ab hac turri et turre. Accius in Medea: |«apud uetustam turrem». |Virgilius in II: |«turrim in praecipiti stantem summisque sub astra / |eductam». |Virgilius in bucolico: |«tale tuum carmen nobis, diuine poeta, / |quale sopor fessis in gramine, quale per aestum / |dulcis aquae saliente sitim restinguere riuo». |idem in III georgicon: |0337| «siti atque exterritus aestu». |idem in VI: |«saeuumque securi / |aspice Torquatum et referentem signa Camillum». |Cato in epistula ad filium: «ex dolore, ex febri, ex siti, ex |medicamentis bibendis». non tamen conuertitur regula: non enim in e |et in i desinentia etiam accusatiuum omni modo in em et in im |terminant. |in as quoque terminantia, quando sunt gentilia, ablatiuum in i |proferunt: Arpinas ab Arpinati, Capenas a Capenati. et rationabiliter; |ueteres enim huiuscemodi nomina in is proferebant, hic et haec |Arpinatis dicentes, unde neutrum hoc Arpinate. docuimus autem, quod |omnia, ex quibus neutra transfigurantur in e exeuntia, per i faciunt |ablatiuos, ut hic et haec regalis et hoc regale ab hoc et ab hac |regali; sic ergo hic et haec Capenatis et hoc Capenate ab hoc et |ab hac Capenati. nec mirum declinationem perfecti seruari in his, cum |etiam accentum soleamus seruare, quamuis a in finali sit syllaba, quae in |perfectis erat paenultima: Capenâs, Arpinâs, Ardeâs. quod autem |per syncopam haec proferuntur, uetustissimorum usus comprobat. Cato in |I originum: «sed lucus Capenatis». idem in eodem: «si quis |mortuus est Arpinatis, eius heredem sacra non secuntur». idem |in eodem: «populus communiter Tusculanus, Aricinus, |Lanuuinus, Laurens, Coranus, Tiburtis, Pometinus, Ardeatis». idem |in oratione, qua suasit in senatu Samnitis dixit pro Samnis: |«accessit ager, quem priuatim habent Gallicus, Samnitis, |Apulus, Bruttius». Laurentis etiam pro Laurens dicebant. Ennius in | annalibus: |0338| «quos homines quondam Laurentis terra recepit». |Naeuius neutraliter hoc Samnite protulit in carmine belli Punici. |ad cuius similitudinem debet et hoc dite dici, unde pluraliter ditia |Lucanus in VIIII: |«non illic Libycae posuerunt ditia gentes / |templa». |Lucilius tamen |«oleum Casinas» |pro Casinate. Titinius in psaltria: |«Ferentinatis populus res Grecas studet». |Plautus in Sticho infimatis: |«ergo oratores populi summates uiri / |summi accubent, ego infimatis infimus». |inueniuntur tamen quidam in huiuscemodi nominibus etiam in e ablatiuum |proferentes, quod mox usus approbet. similiter mensium nomina in is |uel in er desinentia ablatiuum per i finiunt: Quintilis a Quintili, |Aprilis ab Aprili, September a Septembri, October ab Octobri. |Iuuenalis in V: |«hesternum solitus medio seruare minutal / |Septembri». |idem in III: |«pallere et uinum toto nescire Decembri». |possunt tamen haec etiam communia esse, unde kalendas Septembres |0339| dicimus. praeterea simplex eorum similiter inuenitur faciens ablatiuum |imber ab imbri. Statius in VII: |«nubibus hibernis et nostro pascitur imbri». |Cicero de signis: «cum esset uinctus nudus in aere, in imbri, |in frigore». idem in frumentaria: «ferebat hanc quoque |iniquitatem Septicius et imbri frumentum in area corrumpi |patiebatur». bipennis commune est et habet etiam neutrum, ideo ablatiuum |a bipenni facit. Virgilius in XI: |«ferro sonat alta bipenni / |fraxinus». |in e autem et i indifferenter desinunt in ablatiuo omnia, quae sunt |communia trium generum, ut hic et haec et hoc par ab hoc et ab hac |pare uel pari (Virgilius in bucolico: |«numero deus impare gaudet». |Lucanus in VIIII: |«ergo pari uoto gessisti bella, iuuentus»), |hic et haec et hoc uetus a uetere uel ueteri (Iuuenalis in II | saturarum: |«intrauit calidum ueteri centone lupanar». |Cicero pro Murena: «cum ex familia ueteri et illustri». |Statius in I Thebaidos: |«funditus, et ueteri spumauit Lerna ueneno». |idem in XI: |«ueteri stat sordida tabo / |utraque canities». |idem in XII: |«si quid in hoc ueteri bellorum sanguine mecum / |0340| |quaesitura uenis, si quid non fanda † Carontis / |iussa times»), |hic et haec et hoc audax, triplex, artifex, ab hoc et ab hac |audace uel audaci, a triplice uel triplici, ab artifice uel artifici. |Virgilius in VIII: |«at Caesar triplici inuectus Romana triumpho / |moenia». |Statius in I Achilleidos: |«qualiter artifici uicturae pollice cerae / |accipiunt formas». |similiter ab hoc et ab hac duplice uel duplici, supplice uel |supplici dicimus (Horatius sermonum libro II: |«tum pensilis uua secundas / |et nux ornabat mensas cum duplice ficu». |Terentius in Phormione: |«commodius esse opinor duplici spe utier». |Lucanus in VI: |«nec superos orat nec cantu supplice numen / |auxiliare uocat». |Sallustius in Catilinario: «demisso uultu, uoce supplici»), |memor a memore uel memori. Iuuenalis in IIII: |«figendum et memori tractandum pectore, siue». |Horatius in II sermonum: |«ad Maecenatem memori si mente recurras». |Ouidius in VI metamorphoseon: |0341| «absentes pro se memori rogat ore salutent» |(et puto ideo magis in i terminatione uti in hoc nomine ueteres, quod |antiquissimi hic et haec memoris et hoc memore proferebant, ex |quibus ablatiuus in i solam uult terminari, unde Cicero quoque pro | Plancio: «memori mente persoluunt». ideo autem communio generis est |duplicis in ablatiuo terminationis causa, quod simplicia unius generis |inueniuntur, quorum ablatiuus in e solam exit, et tamen composita ab eo, si |communia trium generum sint, tam in e quam in i finiunt eundem casum: |haec ops ab ope, hoc cor a corde, hoc caput a capite, hic et haec |et hoc inops ab inope uel inopi. Cicero in frumentaria: «hanc |pecuniam tantam, datam ex aerario inopi atque exhausto»), |anceps ab ancipite uel ancipiti. Virgilius in III: |«tum uero ancipiti mentem formidine pressus». |similiter hic et haec et hoc concors a concorde uel concordi, |unde Persius: |«diuidit in geminos concordia fata duorum»; |in ia autem desinens pluralis sine dubio ab ablatiuo est in i terminante. |sciendum tamen, quod etiam hic et haec concordis et hoc concorde |dicebant, hic et haec amentis et hoc amente. nec mirum, cuius |simplex quoque mentis Ennius protulit in Epicharmo: |«terra corpus est, at mentis ignis est» |pro mens. lentis quoque pro lens, et paris pro par. Atta in | socru: |0342| «ad hanc fortunam accessit † ei fortuna paris». |uigil, quod quidam duorum, quidam trium generum commune putant |esse debere, a uigile uel uigili facit ablatiuum (Iuuenalis in V: |«praeterea lateris uigili cum febre dolorem». |Statius in II Achilleidos: |«aspicit intentum uigilique haec aure trahentem»), |teres a terete uel tereti (Virgilius in VII: |«sed haec tereti mos est aptare flagello». |idem in eodem: |«et tereti pugnant mucrone ueruque Sabello». |idem in XI: |«et fundam tereti circum caput egit habena»), |hebes ab hebete uel hebeti (Iuuenalis in IIII: |«hebeti lautissima ferro / |caeditur et tota sonat ulmea caena Suburra»). |(quaeritur, an, cum hic et haec et hoc hospes et sospes dicatur, |unde Lucanus in V: |«hospes in externis audiuit curia tectis» |et Statius in IIII Thebaidos: |«accipias, fessisque libens iterum hospita pandas / |flumina» |et Iuuenalis in V: |«numquam / |depositum tibi sospes erit», |possit ab hoc sospite et sospiti dici, quod adhuc apud nullum legi, |sed ab hospite et sospite? Virgilius in VIII: |0343| «quo sospite numquam / |res equidem Troiae uictas aut regna fatebor». |et fortassis quia haec sola in es terminantium etiam in a faciunt |feminina, euitauerunt communium aliorum regulam ablatiui, uel quod in |heroico stare metro non possit nisi in e terminans eorum ablatiuus. quod |autem etiam in a desinunt supra dicta nomina, usus confirmat. |Virgilius in III: |«et pater Anchises: bellum, o terra hospita, portas». |idem in IIII compositum ab eo: |«et Numidae infreni cingunt et inhospita Syrtis». |Ouidius in II fastorum: |«principio mensis Phrygiae contermina Matris / |hospita delubris dicitur aucta nouis». |Cicero pro Murena: «a sacris patriis Iunonis Sospitae»), |tridens a tridente uel tridenti: potest enim esse trium generum, nam |lectum est tridenti hasta et telo, quamuis, cum Neptuni fuscinam per se |positum significat, masculino genere inuenitur. Virgilius in II: |«Neptunus muros magnoque emota tridenti / |fundamenta quatit». |locuples quoque, quia trium est generum, a locuplete uel locupleti |facit ablatiuum. Cicero in frumentaria: «in prouincia locupleti |ac referta». |in er communia, quae non exeunt etiam in is, per e solam |inuenio proferentia ablatiuum: hic et haec et hoc pauper a paupere, |hic et haec et hoc degener a degenere, hic et haec et hoc uber |ab ubere, ὁ εὐθαλής ἡ εὐθαλής καὶ τὸ εὐθαλές. similiter in e et in i |0344| faciunt ablatiuum in uis uel guis uel ctis uel mnis uel gnis |terminantia nomina nominatiuum et alia fere omnia, quorum extrema syllaba |in is desinit a duabus incipiens consonantibus, ut auis ab aue uel |aui (Horatius in I carminum: |«Nereus fata: mala ducis aui domum, / |quam multo repetet Graecia milite»), |nauis a naue uel naui (Cicero de suppliciis: «quo enim tibi |naui opus fuit?». Terentius in Andria: |«naui fracta apud Andrum [insulam]». |idem in heautontimorumeno: |«aduenientem, e naui egredientem ilico / |abduxi ad cenam». |in eadem: |«dies triginta aut plus ego in naui fui». |Virgilius uero per e protulit in V: |«at media Mnestheus incedens naue per ipsos / |hortatur socios»), |ciuis a ciue uel ciui (Iuuenalis in IIII: |«quid illo ciue tulisset / |natura in terris». |Cicero in Verrinarum IIII: «quod Siculus a ciui Romano, ciuis |Romanus datur * primum suae legis, quod ciuis cum ciui |0345| |ageret». sic enim ueteres codices habent, quos imperitia quorundam |corrupit mutantium scripturam. idem pro Plancio: «quid dicam de G(aio) |Virgilio, tali ciui et uiro?». et mox: «in naui tuta». idem pro | Sestio: «quod esset ausus pro ciui, pro bene merito ciui». idem in |VII Philippicarum: «sed in principe ciui non est satis»), uectis |a uecte uel uecti (Terentius in eunucho: |«in medium huc agmen cum uecti, Donax»), |ignis ab igne uel igni (Virgilius in IIII: |«uulnus alit uenis et caeco carpitur igni». |idem in I georgicon: |«et, quamuis igni exiguo, properata maderent». |Iuuenalis in V: |«minor igne rogi». |Lucanus in I: |«igne uago lustrare iuuat, tibi numine ab omni»). |amnis etiam ab hoc amne uel amni (Virgilius in VIIII: |«murorum in parte sinistra / |opposuere aciem, nam dextera cingitur amni». |idem in I georgicon: |«prono rapit alueus amni». |Lucanus in VI: |0346| «ferit amne citato / |Maliacas Sperchios aquas»), |anguis ab angue uel angui (Statius in IIII: |«angue ter excusso». |Horatius in I epistularum: |«alter Mileti textam cane peius et angui / |uitabat chlamydem»). |similiter ab ungue uel ungui (idem in eodem: |«ad haec ego naribus uti / |formido et, luctantis acuto ne secer ungui»). |inuenitur etiam a minore uel minori, a leuiore uel leuiori et a |maiore uel maiori. Iuuenalis in V: |«numinibus miserum † urguebat Atlanta minori / |pondere». |Statius in VI Thebaidos: |«numquam hunc animum natura minori / |corpore nec tantas ausa est includere uires». |Iuuenalis in III: |«non defuit illi, / |unde emeret multa pascendum carne leonem / |iam domitum. constat leuiori belua sumptu / |nimirum et capiunt plus intestina poetae». |Lucanus in VII: |«uixque reuulsa solo maiori pondere pressum / |signiferi mersere caput». |0347| nec mirum, tam in i quam in e comparatiuorum ablatiuos terminari, cum |uetustissimi etiam neutrum in or finiebant et erat eadem terminatio |communis trium generum, quae capax est, ut docuimus, utriusque ablatiui, |tam in e quam in i terminantis. Valerius Antias in VI annalium: |«hoc senatusconsultum prior factum est». Cassius Emina | annalem suum quartum hoc titulo inscripsit: «bellum Punicum |posterior». Claudius in VIIII annali: «qui prior bellum, quod cum |his gestum erat, meminissent». in eodem: «ubi |decreuerunt, commemorant, Graccho foedus prior Pompeianum non |esse seruatum». propria, si sint appellatiuis similia in i terminantibus |ablatiuum, ipsa per e eundem proferunt casum, sicut supra dictum est, ut |Iuuenalis, Martialis, Felix [propria] a Iuuenale, Martiale, Felice. |rudis, quando commune est significans recentem, et neutrum in e facit, |hoc rude, et ablatiuum in i, a rudi, quando uero uirgam, qua |gladiatores donati cessabant gladiatura, femininum est solum et ablatiuum in e |finit. Iuuenalis in II: |«hic Sergius idem / |accepta rude coepisset † Vegento uideri». |strigilis uel deriuatiuum est a stringo uel a Graeco στλεγγίδος. itaque |rationabiliter in i terminauit ablatiuum. Horatius in II sermonum: |«an hic † peccauit, sub noctem qui puer uuam / |furtiua mutat strigili?». |in ix etiam feminina uerbalia, quia possunt esse communia cum |0348| neutris, ut uictrix, ultrix, unde et uictricia, ultricia, tam in e quam |in i finiunt ablatiuum. Lucanus in I: |«in sua uictrici conuersum uiscera dextra». |idem in eodem: |«tollite iam pridem, uictricia tollite signa». |Statius in V: |«ultricia Graiis / |uirginibus dare tela pater». |postis etiam a poste uel posti inuenio, quia, ut supra diximus, a |duabus consonantibus incipiens finalis syllaba in is desinit. |Lucanus in V: |«tum poste recluso / |dux ait». |Ouidius in V metamorphoseon: |«raptaque de dextro robusta repagula posti / |ossibus inlisit». | in âs quoque circumflexa, quae apud ueteres etiam in tis proferri | docuimus, tam in e quam in i finiunt ablatiuum. Cicero pro Vareno: |«G(aius) Ancharius Rufus fuit e municipio Fulginate». idem in eadem: |«in praefectura Fulginate». idem pro Cluentio: «ex municipio |Aletrinati». alia uero omnia tertiae declinationis nomina in e desinunt |per ablatiuos correptam, cum omnes aliae terminationes ablatiui in omni |declinatione producantur. ergo si qua ex his, quae debent in e per |ablatiuum proferri, inueniamus per i prolata, auctoritati adscribimus, quae |saepe etiam datiuis pro ablatiuis nec non etiam pro genetiuis est usa, ut |Virgilius in VIII: |«aduectum Aenean classi uictosque Penates »,|0349| pro aduectum classe, nisi si dicamus Hellenismo usum esse poetam; |datiuo enim casui illi hoc adiungunt uerbum. |in Graecis est quando inuenimus e producta finiri ablatiuum tam |primae quam tertiae declinationis nominum, qui magis datiuus est Graecus |pro ablatiuo positus Latino. Virgilius in I: |«ipse uno graditur comitatus Achatē». |Lucanus in VIII: |«signaque ab Euphratē cum Crassis capta sequentes». |similiter a Demosthenē, Aristotelē, Hermogenē. uetustissimi tamen |etiam in quibusdam Latinis, quae nominatiuum in es productam |terminantia pares cum genetiuo habent syllabas in hac declinatione, solebant |producere ablatiuum more quintae declinationis uel supra dictorum |Graecorum: a molē, tabē, famē, quod adhuc sic profertur. Virgilius in VI: |«offam / |obicit; ille famē rabida tria guttura paudens». |Lucanus in X: |«non mandante famē; multas uolucresque ferasque / |Aegypti posuere deos». |Iuuenalis in V: |«membra aliena famē lacerabant, esse parati / |et sua». |Lucretius: |«imbribus ut tabē nimborum arbusta uacillent». | de nominatiuo plurali tertiae declinationis |nominatiuus pluralis fit a genetiuo singulari mutata ultima is in |es productam in masculinis et femininis et communibus, ut huius |cardinis hi cardinēs, huius consulis hi consulēs, huius matris hae matrēs, |0350| huius uatis hi et hae uatēs. neutra uero ex ablatiuo singulari faciunt |nominatiuum pluralem hoc modo. si in i uel tam in i quam in e exeat |ablatiuus, correpta i et addita a fit nominatiuus pluralis, ut ab hoc mari |haec maria, ab hoc ceruicali ceruicalia, a lacunari lacunaria, a pari |uel pare paria, a felice uel felici felicia. excipitur a uetere uel |ueteri, quod uetera et non ueteria facit, nec non ab hoc ludicri, |quod ludicra et non ludicria dicimus. Virgilius in XII Aeneidos: |«neque enim leuia aut ludicra petuntur / |praemia, sed Turni de uita et sanguine certant». |similiter comparatiua, quae ablatiuum tam in e quam in i terminant: |maiora enim et minora et plura dicimus, quamuis antiqui etiam |pluria dixerunt, unde compositum compluria. Terentius in | Phormione: |«multa aduenienti, ut fit, noua hic :: compluria». |Cicero de signis: «immo uero alia compluria»; in quibusdam tamen |codicibus inuenitur complura. idem in eodem: «dies continuos |compluris». idem pro Caecina: «compluris armatos». gausape |quoque, sicut supra diximus, et ablatiuum in e terminat, ab hoc gausape |et nominatiuum pluralem in a definit: gausapa enim, non gausapia |dicimus. Horatius sermonum II: |«gausape purpureo mensam pertersit acernam». |Persius: |«iam chlamydes regum, iam lutea gausapa captis». |aplustre itidem quamuis faciat ablatiuum ab hoc aplustri, nominatiuum |0351| tamen pluralem non solum in a, sed etiam in ia terminat: et aplustra |enim et aplustria antiqui protulisse inueniuntur. Cicero in Arato: |«nauibus absumptis fluitantia quaerere aplustra». |Caesar in Arato: |«fulgent Argoae stellis aplustria puppis». |alia uero omnia neutra, quae in e terminant ablatiuum, mutata e in a |faciunt nominatiuum pluralem: ab hoc numine haec numina, a tempore |tempora, a tubere tubera, a capite capita. | de genetiuo plurali tertiae declinationis |genetiuus pluralis tertiae declinationis nascitur ab ablatiuo singulari |hoc modo: cum in i uel et in e et in i desinit, correpta i assumit um, |ut a sedili horum sedilium, a ceruicali ceruicalium, ab equestri |equestrium, ab utili utilium, a sapiente uel sapienti sapientium, a |felice uel felici felicium. multa tamen per syncopam solent proferri: |sapientum pro sapientium, merentum pro merentium (Statius |in II Thebaidos: |«dabitur, mihi crede, merentum / |consiliis tranquilla dies». |idem in IIII: |«aeternaque sontum / |supplicia»), |caelestum pro caelestium. Virgilius in VII: |«caelestum uis magna iubet». |et sciendum tamen, quod rarissime haec, quae in solam i finiunt ablatiuum, |syncopam patiuntur i per genetiuum pluralem. inueni marum pro |0352| marium, qui tamen in rarost usu genetiuus, apud Naeuium in carmine | belli Punici: |«senex fretus pietatei deum adlocutus summi / |deum regis fratrem Neptunum regnatorem / |marum», |pro marium. eius ablatiuum Caesar in V belli Gallici ponit: |«paulo latiores quam quibus in reliquis utimur maribus». |comparatiua quoque, quae inueniuntur tam in e quam in i exeuntia per |ablatiuum, carent i paenultima in genetiuo plurali: a maiore uel maiori |horum maiorum, a minore uel minori horum minorum. |in e uero solam finientia ablatiuum, si nominatiuus in duas terminetur |consonantes, mutant e in i breuem et assumunt um, ut hic Mars a |Marte horum Martium, hic fons a fonte horum fontium, haec frons a |fronte harum frontium, haec urbs ab urbe harum urbium, haec arx |ab arce harum arcium. rarissime tamen et haec supra dicta, sicut illa, |quae in i solam terminant ablatiuum, per syncopam i proferunt genetiuum |pluralem, exceptis in ms uel ps desinentibus, si non sint a capite |composita. haec enim e ablatiui in um conuertentia faciunt genetiuum |pluralem: haec hiems ab hieme hiemum, princeps a principe |principum, municeps a municipe municipum, forceps a forcipe forcipum, |manceps a mancipe mancipum. a capite enim composita et duabus |syllabis abundant in genetiuo et trium sunt generum communia. itaque et |ablatiuum tam in e quam in i et genetiuum pluralem rationabiliter in ium |terminant: hic et haec et hoc triceps a tricipite uel tricipiti |tricipitium, nisi syncopa fiat. illa quoque, quae pares habent syllabas tam in |genetiuo quam in nominatiuo, mutant e in i et assumunt um, ut hic |collis huius collis ab hoc colle horum collium, haec aedis huius aedis ab |0353| hac aede aedium, haec caedes [huius caedis] a caede caedium, nisi haec |etiam per syncopam i proferantur. frequentius tamen in es terminantia |absque i inueniuntur, ut uatum pro uatium (Virgilius in IIII: |«multaque praeterea uatum praedicta priorum». |Cicero pro Sestio: «uestrarum sedum templorumque causa»), |mensum quoque pro mensium. Ouidius in VIII metamorphoseon: |«et quos sustinui bis mensum quinque labores». |excipiuntur iuuenis a iuuene iuuenum, canis a cane canum, panis a |pane panum; carent enim i paenultima semper. |in as quoque Latina mutant e ablatiui in i et assumunt um: a |ciuitate ciuitatium, a probitate probitatium. in his tamen frequenter |solet fieri concisio i in genetiuo plurali, a ciuitate ciuitatium et |ciuitatum, a probitate probitatium et probitatum. |reperiuntur praeterea absque i facientia genetiuum pluralem, quamuis |ablatiuum et in e et in i proferant, in us et in il et in or trium |generum et in ex desinentia, quando sunt communis generis, ut hic |et haec et hoc uetus a uetere uel ueteri ueterum (Virgilius in V: |«ueterum non inmemor ille parentum»), |uigil ab hoc et ab hac uigile uel uigili horum et harum uigilum. |Iuuenalis in V: |«praeterea lateris uigili cum febre dolorem». |Virgilius in VIIII: |«† praeterea uigilum excubiis obsidere portas». |sunt tamen, qui uigilis nominatiuum quoque similem genetiuo esse |putauerunt, usus tamen in il esse ostendit, ut Lucanus in IIII: |0354| «tutelaque ualli / |peruigil alterno paret custodia signo». |similiter memor a memore uel memori horum et harum memorum |(Horatius in II sermonum: |«nam quamuis memori referas mihi pectore cuncta». |raro tamen inuenitur in e terminans huius nominis ablatiuus, nec aliam |esse causam existimo, ut supra dictum est, nisi eam, quod apud antiquos |hic et haec memoris et hoc memore proferebatur. in quo testis |est Caper, antiquitatis doctissimus inquisitor. ostendit enim, Caecilium |in epiclero sic protulisse: |«itane Antipho † inuentus profluuia fide? / |itane est inmemoris, itane est madida memoria?». |nec mirum, cum et hic celer et hic celeris, et hic concors et hic |concordis protulisse inueniuntur uetustissimi multaque alia in eundem |modum. Virgilius in XII: |«nec domini memorum proculcat equorum»), |supplex ab hoc et ab hac supplice uel supplici horum et harum |supplicum, artifex ab hoc et ab hac artifice uel artifici horum et |harum artificum. Lucanus in VIII: |«se simul et Romam Pompeio supplice mensus». |Sallustius in Catilinario: «demisso uultu, uoce supplici». |Cicero pro Ligario: «et nos iacentes ante pedes supplicum uoce |prohibebis». Virgilius in I: |«artificumque manus inter se operumque laborem». |puto tamen, haec etiam ab oratoribus differentiae causa sic proferri per |syncopam, quia supplicium et artificium neutra inueniuntur singularia. |hic et haec parens, quando nomen est, duum est generum et |0355| genetiuum pluralem absque i facit plerumque, horum parentum. Virgilius |in II: |«decora alta parentum». |quod autem etiam parentium non irrationabiliter dicitur, ostendit |accusatiuus pluralis in is etiam terminans, qui proprius est in ium |terminantis genetiui. Terentius in heautontimorumeno: |«quod uolo aut peto, parentis meos ut commonstres |mihi». |Cicero de suppliciis: «nauium praefectos sine ulla causa de |conplexu parentium suorum, hospitum tuorum, ad mortem |cruciatumque rapuisti». notandum etiam, quod omnia semper |pluralia, quae in es desinunt, genetiuum in ium faciunt, ut hae uires |harum uirium, hi Penates horum Penatium (inuenitur tamen apud |ueteres eius singulare hic Penatis huius Penatis), hi Quinquatres horum |Quinquatrium, hi et hae tres horum et harum trium. similiter hi |et hae plures et haec plura uel pluria horum et harum plurium. |Cicero ad Herennium in III: «complurium negotiorum». |in is quoque longam desinentia: līs a lite litium, Samnīs a |Samnite Samnitium, dīs a dite ditium. nox etiam a nocte noctium, |unde Agellius noctium Atticarum inscripsit. |cetera uero omnia ablatiuum in e solam terminantia mutant eam in |um et faciunt genetiuum pluralem: a poemate poematum, a Cicerone |Ciceronum, a consule consulum, a Titane Titanum, a duce ducum, |a patre patrum, a uirtute uirtutum, a capite capitum, ab alite |alitum; nam alituum per interpositionem addita u protulit Virgilius |in VIII: |0356| «alituum pecudumque genus sopor altus habebat». |a boue quoque bouum debet fieri; sed hoc nomen notandum, quod u |consonantem assumunt obliqui singulares hiatus causa, abiciunt autem est |quando plurales. Virgilius in III: |«huc ubi delati portus intrauimus, ecce / |laeta boum passim campis armenta uidemus». |idem in VIII: |«reddidit una boum uocem uastoque sub antro». |datiuus autem et ablatiuus eius nominis per syncopam semper mediae |proferuntur syllabae, bobus pro bouibus. Horatius in epodo: |«beatus ille, qui procul negotiis / |paterna rura bobus exercet suis». |nominatiuus uero pluralis et accusatiuus et uocatiuus, qui similes sunt, |raro abiciunt u consonantis loco positam. Virgilius in bucolico: |«ille meas errare boues, ut cernis, et ipsum». |idem in VIII: |«discessu mugire boues». |in eodem: |«abstractaeque boues abiurataeque rapinae». | de datiuo et ablatiuo plurali tertiae declinationis |datiuus et ablatiuus pluralis tertiae declinationis nascitur a singulari |genetiuo interiecta bu, ut huius hominis his et ab his hominibus, |huius exulis his et ab his exulibus, huius numinis his et ab his |numinibus, huius disparis his et ab his disparibus, huius felicis his et |ab his felicibus, toreuma toreumatis his et ab his toreumatibus. in |huiuscemodi tamen, id est neutris a finitis, quae sunt Graeca, frequenter |0357| inuenimus antiquos datiuum et ablatiuum plurales in is productam |proferentes contra regulam tertiae declinationis, quam seruant in ceteris casibus |supra dictorum nominum. ut Cicero frequenter in Verrinis |toreumatīs dicit et peripetasmatīs et emblematīs. in libro de signis: |«nunc de peripetasmatis quemadmodum te expedias non |habes». in eodem: «scaphia cum emblematis». idem ad Herennium |IIII: «de orationibus aut poematis», quamuis neutro genere hoc |ubique profert. si enim, sicut Plautus et alii uetustissimi, femininum hoc |protulisset, pares syllabas omni casui seruasset absque genetiuo plurali |secundum analogiam primae declinationis. est igitur magis apud |Ciceronem et eos, qui similiter in huiuscemodi proferunt, heterocliton uel, ut |Celso uidetur, a nominatiuo hoc peripetasmatum, hoc emblematum. |excipitur etiam bobus, ut dixi, euphoniae causa pro bouibus; est enim |genetiuus singularis bouis. Horatius in carmine saeculari: |«quaeque uos bobus ueneratur albis». |idem in III carminum: |«sol ubi montium / |mutaret umbras et iuga demeret / |bobus fatigatis, amicum / |tempus agens abeunte nocte». | de accusatiuo plurali tertiae declinationis |accusatiuus pluralis tertiae declinationis similis est proprio nominatiuo, |sicut et uocatiuus. in illis uero, quae genetiuum eiusdem numeri in um |finiunt, plerumque per es longam profertur: hi latrones hos latronēs o |0358| latronēs, hi consules hos consulēs o consulēs, hi tubicines hos |tubicinēs o tubicinēs, hae matres has matrēs o matrēs, hi et hae |sacerdotes hos et has et o sacerdotēs. inueniuntur tamen quaedam in is |solam productam terminantia hunc casum Graeca, quae etiam nominatiuo |similiter in is desinunt: hae Sardis has Sardīs, item Alpīs, Syrtīs, |Trallīs, quae apud Graecos in supra dictis casibus εις diphthongum |habent finalem. Horatius in I epistularum: |«Smyrna quid et Colophon, quid Croesi regia Sardis?». |Virgilius in X: |«in Syrtis, in saxa, uolens uos Turnus adoro». |quorum autem in ium terminantium genetiuum frequentius in is et |quorum rarius exeat accusatiuus, ut potero, breuiter colligam. |omnium, quae tam nominatiuum quam genetiuum similem habent, |eorum accusatiuus raro in es, frequenter in is solet terminari, ut hic |et haec omnis huius omnis hos et has omnis. Sallustius in | Catilinario: «omnis homines, qui sese student». Terentius in | Andria: |«omnis nos gaudere». |Virgilius in III georgicon: |«et pinguis unguine ceras». |idem in IIII georgicon: |«aquas dulcis et frondea semper / |tecta petunt». |idem in I Aeneidos: |«hic fessas non uincula nauis / |ulla tenent». |0359| idem in V: |«quoque magis fessas optem dimittere nauis». |idem in eodem: |«muneraque in nauis ternos optare iuuencos». |similiter faciunt accusatiuum eiusdem formae semper pluralia, ut hi |manes horum manium hos manes uel manis (Virgilius in IIII | Aeneidos: |«id cinerem aut manis credis curare sepultos?»), |tres trium hos et has tres uel tris. idem in III Aeneidos: |«tris adeo incertos caeca caligine soles / |erramus pelago». |in er quoque desinentia, quae i terminant ablatiuum, similiter |faciunt accusatiuum pluralem plerumque per is, raro per es: acer ab |acri hos acris Virgilius in XI: |«metuensque moneret, / |acris esse uiros». |similiter saluber salubris a salubri salubres uel salubris, imber ab |imbri hos imbres uel imbris (Virgilius in VIIII: |«cum fremit ad caulas, uentos perpessus et imbris». |idem in XII: |«spargitque salubris / |ambrosiae sucos et odoriferam panaceam»), |December (quod proprium est) a Decembri hos Decembres uel |Decembris. Horatius in I epistularum: |«me quater undenos sciat impleuisse Decembris». |similiter celer uel celeris a celeri (Virgilius in III Aeneidos: |0360| «celerique fuga sub sidera lapsae / |semesam praedam et uestigia foeda relinquunt». |idem in V: |«agmine remorum celeri uentisque uocatis»), |hos et has celeres uel celeris, quod est frequentius. idem in IIII: |«et celeris defer mea dicta per auras». |similiter faciunt accusatiuum in ns uel rs terminantia, ut hic fons |hos fontes uel fontis, hic et haec et hoc iners hos et has |inertes uel inertis, pars has partes uel partis. Virgilius in II | georgicon: |«adgredior sanctos ausus recludere fontis». |Terentius in heautontimorumeno: |«parentis, patriam incolumem, amicos, genus, |cognatos, diuitias». |Virgilius in VI: |«hic locus est, partis ubi se uia findit in ambas». |idem in II Aeneidos: |«penitusque cauernas / |ingentis uterumque armato milite complent». |idem in IIII: |«mactant lectas de more bidentis». |alia autem, quamuis genetiuum pluralem in ium desinentia, raro inuenias |et in paucis is finientia accusatiuum, ut in as exeuntia nominatiuo: |ciuitas ciuitatium, has ciuitates fere ubique legimus. |in x terminantia trium generum communia, quamuis in paucissimis |0361| genetiuum pluralem absque i paenultima proferant (difficile enim inuenies |audacum pro audacium uel felicum pro felicium, supplicum |autem magis differentiae causa, ut supra dictum est, profertur, ne, si |supplicium dicas, aliud significare uidearis, quomodo artificum pro |artificium et iudicum pro iudicium. Cicero de signis: «didici etiam |dum † ministrum inquiro, artificum nomina». Virgilius in I | Aeneidos: |«artificumque manus inter se operumque laborem»), |tamen accusatiuum plerumque per es efferunt (Lucanus in I: |«est qui, tauriferis ubi se Meuania campis / |explicat, audaces ruere in certamina turmas»), |raro per is. Virgilius in IIII georgicon: |«deinde tenacis / |suspendunt ceras». |plurium, quod solum in us terminans talem habuit genetiuum |pluralem, tam in es quam in is finit accusatiuum. Virgilius in I | georgicon: |«seu plures calor ille uias et caeca relaxat / |spiramenta, nouas ueniat qua sucus in herbas». |Terentius in Phormione: |«ego te compluris aduersum ingenium meum menses |tuli». |Horatius in I epistularum: |«cum tibi sol tepidus pluris admouerit aures». |Cicero pro Cornelio I: «quae intermissa compluris annos». |0362| harum litium has lites et litis. Cicero in frumentaria: «sedasti |etiam litis illorum». | de nominatiuo singulari quartae declinationis |quarta declinatio terminationes habet in nominatiuo duas, in us |correptam et in u. in us masculinorum et femininorum tantummodo |Latinorum, ut hic senatŭs huius senatus, haec manŭs huius manus. in |u neutrorum, quae et indeclinabilia sunt in singulari numero, ut hoc genu |huius genu, hoc cornu huius cornu, in quibus quamuis quibusdam |artium scriptoribus uideatur temporum esse differentia (dicunt enim, |nominatiuum quidem et accusatiuum et uocatiuum corripi, reliquos uero |produci), ego in usu pariter in omnibus produci inuenio casibus haec |nomina; nec irrationabiliter: omnis enim in quacumque parte terminatio in u |desinens producitur: fluctū, Panthū, tū, diū. Ouidius in VIIII | metamorphoseon: |«dextroque a poplite laeuum / |pressa genū, digitis inter se pectine iunctis», |ecce enim hic accusatiuus est sine dubio et producitur. apud Virgilium |quoque in I: |«nuda genū nodoque sinus collecta fluentis», |quomodo enim sinus collecta accusatiuum iunxit nominatiuo, sic etiam |nuda genu. | de genetiuo singulari quartae declinationis |genetiuus igitur in us desinentium fit producta us, ut huius |senatūs, huius manūs. uetustissimi tamen inueniuntur eorum nominum |0363| etiam in uis diuisas proferentes genetiuum. Terentius in | heautontimorumeno: |«texentem telam studiose ipsam offendimus, / |mediocriter uestitam ueste lugubri, / |eius anuis causa, opinor, quae erat mortua». | de datiuo singulari quartae declinationis |datiuus eius declinationis fit a genetiuo abiecta s et addita i, sed |corripitur paenultima, ut huic senatŭi, manŭi. est tamen quando |poetae metri causa pro eo ablatiuo utuntur. Virgilius in I Aeneidos: |«parce metu, Cytherea, manent inmota tuorum / |fata tibi», |pro metui. idem in IIII georgicon: |«namque aliae uictu inuigilant», |pro uictui. in eodem: |«concubitu indulgent», |pro concubitui. | de accusatiuo singulari quartae declinationis |accusatiuus quartae declinationis a nominatiuo fit mutata s in m: |hunc senatum, hanc manum. | de uocatiuo singulari quartae declinationis |uocatiuus similis est nominatiuo: hic senatus, haec manus, o |senatus, o manus. | de ablatiuo singulari quartae declinationis |ablatiuus a genetiuo fit abiecta s, producit enim u: ab hoc senatū, |ab hac manū. | de nominatiuo plurali quartae declinationis |nominatiuus et accusatiuus et uocatiuus pluralis in hac declinatione |0364| similis est genetiuo singulari, ut hi et hos et o senatus, hae et |has et o manus (hae idus harum iduum semper plurale est, ut |omnium festorum nomina). | de genetiuo plurali quartae declinationis |genetiuus pluralis a nominatiuo fit singulari abiecta s et assumpta |um. corripitur enim u in utraque syllaba, quomodo et nominatiuus: |horum senatŭŭm, harum manŭŭm. et oportet scire, quod in hac |declinatione omnes pares habent syllabas nominatiuo singulari excepto datiuo |singulari et genetiuo et datiuo uel ablatiuo pluralibus, qui una superant |syllaba. quod habebat etiam genetiuus singularis, cum apud uetustissimos |in uis diuisas desinebat. inuenitur tamen, sed raro, apud poetas |genetiuus pluralis in hac quoque declinatione per syncopam prolatus. |Virgilius in VI: |«quae gratia currum / |armorumque fuit uiuis», |quamuis etiam geminata u possit metrum per synaloepham stare, cum |sequens uersus a uocali incipiat; nec non etiam duabus uocalibus iunctis |prior potest in metro excludi, ut: |«ferreique Eumenidum thalami». | de datiuo et ablatiuo plurali quartae declinationis |datiuus et ablatiuus pluralis quartae declinationis fit a nominatiuo |singulari mutata u in i et interposita bu, ut hic senatus his et ab his |senatibus, haec manus his et ab his manibus. est autem quando |differentiae causa seruat u, ut artus artubus, partus partubus, arcus |arcubus. artibus enim et partibus et arcibus ab arte, parte, |arce nascuntur, quae sunt tertiae declinationis, cuius datiuus et ablatiuus |pluralis paenultimam aliam nisi i correptam habere non potest (unde |0365| excipitur his et ab his bobus); in hac uero [id est quarta] in quibusdam |inueniuntur ueteres per supra dictos casus plurales, quamuis nulla cogente |causa differentiae, u paenultimam pro i ponentes, ut portubus, tribubus |lacubus. Ouidius in IIII fastorum: |«praemia, de lacubus proxima musta tuis». |neutrorum uero singularia, quae indeclinabilia esse supra dictum est, |corripientia u assumentiaque a faciunt nominatiuum et accusatiuum et |uocatiuum plurales: cornu cornua, genu genua. genetiuus uero et datiuus |uel ablatiuus ad similitudinem fit tam masculini quam feminini: cornuum |[genetiuus] his et ab his cornibus [datiuus et ablatiuus]. | de nominatiuo casu singulari quintae declinationis |quinta declinatio terminationem habet nominatiui unam in es |productam, et sunt omnia feminini generis et Latina. excipitur unum, diēs, |quod in singulari numero tam masculini quam feminini generis inuenitur, |ut Lucanus in II: |«pro fata! quis ille, / |quis fuit ille dies?». |Virgilius in IIII Aeneidos: |«ille dies primus leti primusque malorum / |causa fuit». |idem in II: |«uenit summa dies et ineluctabile tempus / |Dardaniae». |in plurali uero semper masculina inuenitur, hi dies, sicut etiam ab eo |compositum semper masculini generis est, hic meridies. Terentius in | adelphis: |«† praeterea / |meridie ipso faciam ut stipulam colligat». |0366| de genetiuo et datiuo casu singulari quintae declinationis |genetiuus et datiuus eius declinationis sunt similes; fiunt enim |extrema s nominatiui abiecta et assumpta i, ut hic dies huius diei huic |diei, haec facies huius faciei huic faciei. et seruant quidem |productionem nominatiui, si i habeat paenultimam, ut acies aciēi, rabies |rabiēi; sin autem consonantem habeat ante es, corripitur e tam in genetiuo |quam in datiuo, ut haec fides fidĕi, res rĕi, spes spĕi, plebes |plebĕi. ueteres tamen frequentissime inueniuntur similem ablatiuo protulisse |in hac declinatione tam genetiuum quam datiuum, ut Sallustius in | historiis libro I: «dubitauit acie pars», pro aciei, et Virgilius in |I georgicon: |«libra die somnique pares ubi fecerit horas», |die pro diei. Ouidius quoque in III metamorphoseon fide |pro fidei posuit: |«prima fide uocisque ratae temptamina sumpsit». |idem in VI: |«utque fide pignus dextras utriusque poposcit». | de accusatiuo singulari quintae declinationis |accusatiuus a nominatiuo fit mutata s in m et necessario correpta e. |numquam enim ante m terminalem longa inuenitur uocalis, ut hunc |meridiĕm, hanc rĕm. | de uocatiuo casu singulari quintae declinationis |uocatiuus similis est nominatiuo: hic meridies o meridies. |0367| de ablatiuo singulari quintae declinationis |ablatiuus quoque fit a nominatiuo abiecta s: hic meridies ab hoc |meridie, haec acies ab hac acie. inueniuntur tamen huiuscemodi ablatiuo |ueteres etiam pro genetiuo usi, ut Virgilius: |«libra die somnique pares ubi fecerit horas», |die posuit pro diei. Sallustius quoque in historiis: «dubitauit |acie pars», pro aciei. idem in I: «at inde nulla munitionis aut |requie mora processit ad oppidum», requie pro requiei. |quidam tamen antiquissimorum etiam similem nominatiuo genetiuum |protulerunt eius declinationis. | de pluralibus casibus quintae declinationis |nominatiuus pluralis et accusatiuus et uocatiuus similis est nominatiuo |singulari, ut haec res hae et has et o res. |genetiuus fit addita ablatiuo singulari rum: ab hac re harum |rerum, a die dierum; qui tamen in aliis fere omnibus usu apud plerosque |deficit. itaque Cicero hoc approbat in topicis dicens: «in diuisione |formarum, quas Graeci εἴδη uocant, nostri, si qui haec |forte tractant, species appellant, non pessime id quidem, |sed inutiliter ad mutandos casus in dicendo. nolim enim, |ne si Latine quidem dici possit, specierum et speciebus |dicere, et saepe his casibus utendum est: at formis et |formarum uelim». inueniuntur tamen uetustissimi secundum analogiam hoc |usi casu. Cato censorius in oratione, quam scripsit, uti praeda|0368| in publicum referatur: «miror audere atque religione non |tenerei, statuas deorum, exempla earum facierum, signa domi |pro supellectile statuere». | de datiuo et ablatiuo pluralibus quintae declinationis |datiuus quoque et ablatiuus plurales ab ablatiuo fiunt singulari |adiecta bus, ut ab hac re, die, his et ab his rebus, diebus. |sicut autem genetiui, sic etiam datiui et ablatiui plurales in aliis nominibus |eius declinationis deficiunt apud plerosque. |0369|\\n |uerbum est pars orationis cum temporibus et modis, sine casu, agendi |uel patiendi significatiuum. hac enim definitione omnia tam finita quam |infinita uerba comprehenduntur. et neutra enim [quae dicuntur absoluta] |et deponentia omnimodo naturaliter uel in actu sunt uel in passione. |uerbum autem quamuis a uerberatu aeris dicatur, quod commune accidens |est omnibus partibus orationis, tamen praecipue in hac dictione quasi |proprium eius accipitur, qua frequentius utimur in omni oratione. licet |tamen pro omnibus dictionibus dicere uerba frequentique usu hoc |approbatur, nec non etiam nomina, sed raro, ut Virgilius in III: |«foliisque notas et nomina mandat». |Terentius in adelphis: |«uerbum de uerbo expressum extulit». |idem in Andria: |«bona uerba quaeso». |uerbo accidunt octo: significatio siue genus, tempus, modus, species, |figura, coniugatio et persona cum numero, quando affectus animi definit. |sciendum autem, quaedam uerba inueniri defectiua quorundam supra |dictorum accidentium et hoc uel naturae necessitate fieri uel fortunae |casu. |0370| ergo naturae necessitas bipertita est in significatione et in |commoditate, id est in consonantia elementorum. sunt enim quaedam non solum |in uerbis, sed etiam in aliis partibus orationis, quae significationis causa |dici non debent, ut, si uelimus masculinum dicere ab eo quod est nupta |nuptus uel a puerpera puerperus, oppugnat ipsa rerum natura |propter significationem, quae solis accidit feminis, nisi figura uel auctoritas |intercedat: figura, ut si dicam: bonus animus uxoris mihi nuptus est pro |bonum animum habens uxor mihi nupta est; auctoritas, ut Plautus in | Casina: |«libet Charinum quid agat scire nouum nuptum», |pro maritum. nec non in pronominibus quae sunt tertiae personae |primitiuis si uelimus uocatiuum proferre casum, qui non potest nisi secundae |accidere personae, haec eadem naturalis necessitas uetat. praeterea sui |sibi se a se; nominatiuum hoc pronomen habere non potest ideo, quia, |quotiens hoc pronomen ponitur, ostendit tertiam personam uel ipsam et |agere simul et pati a se, ut paenitet illum sui, inuidet sibi, accusat |se, uel et ipsam agere et aliam extrinsecus in eam, ut rogat, ut sui |causa facias, petit, ut sibi concedas, precatur, ut se custodias. quod |cum fit, id est quando eadem persona et agit et patitur uel a se uel ab |alia, non indiget nominatiuo casu, sed eo, cui solet adiungi uerbum, quod |actum significat, id est genetiuo uel datiuo uel accusatiuo uel ablatiuo, quos |et habet hoc pronomen; ipsum enim uerbum agentis personae nominatiuum |in se habet. si enim dicam: rogat te, ut ad se uenias, sine dubio |intellegis in eo, quod dixi, rogat simul et ille, qui est nominatiuus. |haec eadem ratio naturalis etiam in interrogatiuis et in infinitiuis |0371| nominibus, quae tertiae maxime solent iungi personae et absenti uel quasi |absenti, ut quis, qualis, quantus et similibus, uocatiuum esse |prohibet, quia uocatiuus ad aliquam finitam fit et praesentem personam, ad |quam oratio dirigitur, id est ad secundam. |incommoditate uero uel inconsonantia, quam Graeci ἀσυμφωνίαν |uocant, deficiunt quaedam, ut, si uelimus ab eo, quod est cursor et |risor, feminina facere secundum analogiam mutatione or in rix, |absonum fit et incongruum naturae literarum. unde Cicero uolens ab eo, |quod est expulsor, proferre femininum mutauit s in t et expultrix |dixit Tusculanarum V: «o uitae philosophia dux, o uirtutis |indagatrix expultrixque uitiorum». in eodem: «regiae uirgines |ut tonstriculae tondebant barbam et capillum patris». ab eo, |quod est tonsor, tonstrix fecit femininum addita t et ex eo |diminutiuum tonstricula, quomodo a nutrix nutricula. et ea per naturam. |per fortunam quoque duobus modis prohibemur quaedam proferre, |uel quod inusitata sunt uel quod inconcinna et turpia uel aspera prolatu |uidentur esse. |inusitata sunt, quibus non inueniuntur usi auctores, quamuis |proportione potestatem faciente dicendi, ut faux, prex, dicio. positiuum |faris debet esse for, passiuum do debet esse dor. ea enim |quamuis ratione regulae bene dicantur, tamen, quia in usu auctorum non |inueniuntur, recusamus dicere. |0372| inconcinna uero uel turpia uel aspera prolatu uidentur esse |metuturus uel metuiturus, nutritrix: quod quamuis secundum analogiam |debuisset dici (in tor enim terminantia masculina, quae ex uerbis |nascuntur, mutant or in rix et faciunt feminina, ut doctor doctrix, uictor |uictrix. cum igitur masculinum sit nutritor, ex eo secundum analogiam |nascebatur nutritrix), euphoniae tamen causa concisio facta est mediae |syllabae, sicut bobus pro bouibus. nec non etiam in contextu |diuersarum dictionum hoc solet fieri, ut cum nobis turpe est itaque |nobiscum praeposterum profertur. |unus ergo ex his plerumque quattuor modis inuenitur, qui facit tam |uerba quam alias partes orationis esse defectiuas. differentiae quoque causa |multa solent uel taceri uel contra regulam proferri, ut fas genetiuum |non habet; nam siue fatis seu faris uel fassis dicamus, aliud potest |significare. coniunx coniungis secundum analogiam debuit proferri, sed ne |uerbum putetur, absque n profertur coniugis. similiter accentus poné, |ergô differentiae causa in fine ponitur. Venus Veneris, cum omnia in |us correptam propria secundae sint, solum tertiae inuenitur, ne, si |Veni dicamus, uerbum esse putetur. far farris solum in r desinens |geminauit r, ne, si faris dicamus, aliud monstret. similiter |repugnantibus regulis solent quaedam taceri, ut τοῦ ador genetiuus in usu |frequenti non inuenitur, quia duae contrariae pugnant in eo regulae. cum |enim sit neutrum, debet paenultima o genetiui corripi, ut aequor aequŏris, |marmor marmŏris, sed cum habeat adōro paenultimam producens, |debet produci. unde et deriuatiuum eius adōrea o producit, cum |marmŏrea, aequŏrea o corripiant. ergo repugnantibus regulis mansit ador |in frequenti usu indeclinabile. in uerbis quoque cum omnia in neo |desinentia secundae coniugationis in nui faciant praeteritum perfectum, ut |0373| teneo tenui, moneo monui, differentiae causa maneo mansi facit, ne |manui datiuus manus putetur, et neo neui, ne, si nui diceremus, |a nuo esse uideatur, audeo ausus sum, quia hausi ab haurio fit, |quamuis huic aspiretur. fac, dic, duc, fer magis placuit per |apocopam proferri differentiae causa, ne, si face, dice, duce, fere |diceremus, aliud significare putaremur, quamuis hoc non in omnibus |consimilibus uel uniuocis soleat fieri. singula igitur uerbis accidentia |disserentes, quae in quibusque deficiant, prout animo occurrant, ostendemus. | de significatione |significatio uel genus, quod Graeci affectum uocant uerbi, in actu est |proprie, ut dictum est; uel in passione, et omnia uerba perfectam |habentia declinationem et aequalem uel in o desinunt uel in or. |et in o quidem terminantia duas species habent, actiuam et |neutralem. |et actiua quidem semper actum significat et facit ex se passiuam |absque duobus uerbis, metuo et metuor, timeo et timeor; haec enim |contrarias uocibus uidentur habere significationes, quamuis etiam ad sensus |pertinentia uerba, si quis altius consideret, in actiuis uocibus passionem |et in passiuis actionem fieri inueniat, ut audio te, uideo te, tango te; |ostendo enim, pati me aliquid in ipso actu. cum enim dico audio te, |ostendo, quod uocis tuae actum patiuntur aures meae; et e contrario |audior a te dico, cum uox mea agit aliquid in aures tuas. sed tamen quia |nobis agentibus, id est sentientibus et aliquid facientibus, et oculi uident |et aures audiunt et tactus corpori euenit, non irrationabiliter actiuorum et |uocem et constructionem habuerunt. |neutra uero appellauerunt, quae in o desinentia sicut actiua non |faciunt ex se passiua, quamuis uarias habeant significationes, de quibus post |docebimus. |0374| in or uero terminantia tres species habent: passiuam, quae ex |actiuis nascitur et semper passionem significat exceptis supra dictis, |communem, quae una terminatione tam actionem quam passionem significat, |deponentem, quae cum similem habeat communibus positionem in or |desinendi, tamen deponens uocatur, quasi simplex et absoluta, quod per |se ponitur, uel quae deponit alteram significationem et unam per se tenet, |quomodo positiuus gradus dicitur, qui absolutus per se ponitur non egens |alterius coniunctione. haec quoque tamen species [id est deponens] |quomodo neutralis diuersas habet significationes, de quibus latius in |sequentibus tactabimus. |actiua igitur et passiua et communia certam et praefinitam habent |significationem, neutra uero et deponentia uariam. |haec autem uerba proprie actiua uel recta uocantur, quae in o |desinentia et assumpta r facientia ex se passiua, confestim cum dicuntur, |possunt transire in quem fit actus et coniunguntur uel genetiuo uel datiuo |uel accusatiuo casui, ut abstineo irarum (Horatius carminum |libro III: |«mox ubi lusit satis, abstineto, / |dixit, irarum»), |impero tibi, maledico tibi, inuideo tibi, oro te, amo te, |accuso te. |haec enim faciunt ex se passiua, quae ablatiuo casui cum |praepositione ab uel a solent iungi, ut abstineor a te, imperor a te, |maledicor a te, inuideor a te, oror a te, accusor a te. possunt |tamen passiua datiuo etiam adiungi, ut seruor tibi. et est quaerendum, |cur actiua ablatiuo per se non adiunguntur, et puto, quod ille casus |proprius est passiuorum. ideo autem dixi per se, quia cum alio casu sociata |0375| adiunguntur, ut uideo solem oculis, prohibeo filium turpitudine. |accusatiuo quoque inueniuntur passiua coniungi, sed figurate, ut absciditur |manum, frangitur pedem, sanatur oculum, rumpitur aurem. |Virgilius in V: |«intentaque brachia remis / |intenti expectant signum». |idem in III georgicon: |«pascuntur uero siluas et summa Lycaei». |quae uero in o desinentia nihil ex his, quae propria esse actiuorum |docuimus, habent, neutra proprie uocantur uel absoluta, ut est uiuo, |ditesco, ferueo, sedeo. haec enim non egent supra dictis casibus ad |complendam sententiam, unde iuste passiuis quoque carent. inueniuntur |tamen etiam quaedam uerba, quae quamuis actiuam habeant |significationem, passiua tamen non habent, quia nec in homines eorum actus transit, |nec semper supra dictis egent necessario casibus, ut prandeo, ceno, |curro, ambulo. eorum enim prolatione transgressionem fieri non est |necesse ad aliquod rationabile animal, quae est sola causa, ob quam |nascuntur uerba passiua in prima et secunda persona; hae enim de se et ad |se loquuntur, quod est suum animantium, quibus natura sermonem dedit. |in tertia uero persona saepe passiuum solet inueniri etiam ex huiuscemodi |uerbis, sed ad muta et carentia anima pertinens. dicimus enim conditur |holus, aratur terra, inseritur arbos, curritur spatium, unde |Terentius in adelphis: |«† decurso iam spatio», |bibitur uinum (Iuuenalis in IIII: |0376| «sed nulla aconita bibuntur / |fictilibus»), |epotatur flumen (idem in eodem: |«epotaque flumina Medo / |prandente»), |mendicatur panis (idem in eodem: |«et mendicatus uicta Carthagine panis»), |cum eorum primas personas natura prohibeat proprie dicere. quis enim |dicit aror, inseror, curror, nisi poetica conformatio, id est | προσωποποιΐα, inducatur? ergo proprie illa possunt habere primam et secundam |passiuorum personam, in quibus et fateri possunt eaedem personae quod |in se fit, ut est amo te, consequitur, ut ille, ad quem dixi, confitendo |id, quod a me audiuit, dicat amor a te. |latius igitur tractemus de iis, quae uidentur contra uocis formam |significare, quod non solum in uerbis, sed in aliis etiam partibus |orationis inuenitur, ut si dicamus Athenae, Thebae uoce pluralia sunt, |significatione singularia, et contra populus, plebs uoce singularia sunt, |significatione pluralia, uel Philotium, Sophronium, Glycerium, |Dorcium uoce neutra, significatione feminina. multa quoque alia huiuscemodi |inueniuntur. |in uerbis etiam sunt quaedam uoce actiua, quae ex se passiua non |faciunt, quae generali nomine neutralia uocamus, quamuis diuersas habent |significationes: ex his enim quaedam uim habent actiuam, ut est facio te, |calefacio te (quamuis facitur quoque a facio pro fit protulerunt |auctores, ut Varro in cynico: |0377| «si me Hercle pergunt et deorum cura non satisfacitur / |rei publicae *». |Titinius in Quinto: |«† consilium bonum gratia parui faciatur». |facessitur quoque Cicero pro Cluentio: «sed hoc polliceor |omnibus, si cui forte hac lege negotium facessetur». bene igitur in |plerisque compositis actiuum est: perficio et perficior, conficio et |conficior, afficio et afficior, efficio et efficior; sic paene omnia, |quae cum praepositionibus componuntur; nam calefacio, tepefacio et |similia calefio et tepefio loco passiuorum habent. fitur etiam pro |fit dicebant. M(arcus) Cato censorius in Quintum Thermum: |«postquam diutius fitur». idem de Lucio Veturio: «Graeco ritu |fiebantur Saturnalia». similiter actiuam significationem habent officio |tibi, noceo tibi), quaedam uero ex eisdem neutralibus passiuam, ut |uapulo a te, fio a te, exulo a te, ueneo a te, nubo tibi |(quamuis antiquissimi etiam actiua significatione nubo te dicebant, unde |Plautus in Casina: |«libet Charinum quid agat scire nouum nuptum»), |quaedam neutra, id est quae nec nos in alium extrinsecus nec alium in |nos aliquid agere significant, ut est spiro, uiuo, ambulo, pergo, |quae non egent aliqua coniunctione casus, cum absolutam et plenam per |0378| se prolata sententiam monstrent, quae et proprie neutra uocantur, sicut |supra dictum est. sunt alia in hac forma [id est in uerbis], quae in o |desinentia non faciunt ex se passiua, quae quamuis actiuam habeant |significationem, tamen uel ad muta animalia uel ad carentia anima coniunguntur, |sicut supra dictum est, ut est percurro forum, prandeo piscem, ceno |ouum, quae est quando inueniuntur tertiam passiuorum habentia personam, |nec irrationabiliter, ut ante ostendimus. curritur enim spatium bene |dicimus. unde Terentius in adelphis: |«† decurso iam spatio» |dixit. sunt quaedam ex eadem forma, quae passiuam uidentur habere |significationem, sed quae non extrinsecus fit, quam Graeci αὐτοπάθειαν |uocant, id est quae ex se in se ipsa fit intrinsecus passio, ut rubeo, |ferueo, caleo, tepeo, marceo, aegroto, titubo, uacillo. itaque |huiuscemodi uerba non egent casu, quamuis auctores haec quoque |inueniantur more actiuo uel passiuo diuersis casibus adiungentes, sed figurate, |ut Virgilius in bucolico: |«ardebat Alexin», |pro amabat. sunt alia uerba, quae quamuis non ab actiuis |proficiscentia tamen passiuam semper habent formam. et ex his quaedam eadem |uoce utrumque significant, id est actionem et passionem, ut est osculor |te et osculor a te, criminor te et criminor a te. haec communia |nominamus. alia uero, quae similiter eandem terminationem habentia nec |ab actiuis nata unam dumtaxat habent significationem, sed non omnia |eandem, haec deponentia uocamus, cum quaedam actiuam uim possident, ut |conspicor te, sequor te, praestolor te et tibi (Terentius in | eunucho: |«quem praestolare, Parmeno?». |0379| Cicero in I inuectiuarum: «qui tibi ad forum Aurelium |praestolarentur»), insidior tibi. ex his multa antiqui tam actiua quam |passiua significatione protulisse inueniuntur, et maxime ea, quae apud |Graecos actiua habentur et passiua: auxilior te et a te, similiter |adminiculor, auguror, adhortor, apiscor, abominor, consequor, |amplector, adorior, abutor, admiror, antestor, aggredior, |aspernor, architector, assector, argumentor, reor, uereor, solor, |arbitror, blandior, consolor, conspicor, comminiscor, |complector, calumnior, carnificor, despicor, demolior, dominor, |depeculor, delargior, ementior, exordior, experior, frustror, hortor, |for faris fatur, meditor, obliuiscor, metor, adulor. haec |plerique deponentia esse confirmant ideo, quia frequens usus eorum |significationis est actiuae; communia uero esse defendit cum natura ipsius sensus, |tum ueterum non improbanda auctoritas, a qua quae potuimus a diuersis |colligere libris exempla proferamus. |Lucilius: |«a me auxiliatus siet» |0380| passiue, βοηθηθείς. Cassius similiter: «adulatique erant ab |amicis et adhortati», adulati κολακευθέντες, adhortati προτραπέντες. |Varro: «tribunicio auxilio adminiculati», βοηθηθέντες. |Lucius Caesar: «certaeque res augurantur», οἰωνοσκοποῦνται, |cuius actiuum Virgilius in VII: |«si quid ueri mens augurat, opto»; |Cicero tamen Verrinarum IIII: «ex nomine istius, quid iste in |prouincia facturus esset, perridicule homines |augurabantur». Gaius Fannius: «haec apiscuntur», ἐπιτυγχάνονται. Fabius |Maximus: «amitti quam apisci». passiue omnia sunt prolata. |Verrius: «saeuitiaque eorum abominaretur ab omnibus» passiue |0381| dixit. Orbilius: «quae uix ab hominibus consequi possunt», | ἀνύεσθαι. Petronius: |«animam nostro amplexam in pectore», | περιπλεχθεῖσαν. Lucilius: |«quin amplexetur qui uelit, ego non sinam me |amplectier», |amplexetur περιπλεκέσθω. Cicero pro Roscio: «quo uno maleficio |scelera omnia conplexa esse uideantur». Aurelius: «ab his |Gallos adortos, ex insidiis plurimos necatos», adortos | ἐφοδευθέντας. Q(uintus) Hortensius: «abusis iam omnibus locis», abusis | καταχρησθέντων. Varro: «utile utamur potius, quam ab rege |abutamur». Cannutius: «turpe est propter uenustatem |uestimentorum admirari, ut propter turpissime uitam actam |contempnere», admirari θαυμάζεσθαι. Cicero pro Murena: «publicis |0382| |literis testata sunt omnia», testata passiue, μαρτυρηθέντα. Aelius: |«inpubes libripens esse non potest neque antestari», | προδιαμαρτυρηθῆναι. Cato in IIII originum: «duo exules lege publica |execrari», passiue, καταραθῆναι. Sallustius in III historiarum: «at |Lucullum regis cura machinata fames breui fatigabat», |machinata passiue dixit. Metellus Numidicus in oratione, qua apud | populum G(aio) Manlio tribuno plebis respondit: «nam ut aliis |plerumque obuenienti magistratu ob metum statuae |polliceantur», passiue, ἐπαγγελθῶσιν. reor quoque et uereor et solor. |0383| Cicero ad Nepotem: «hoc restiterat etiam, ut a te fictis |adgrederer donis», adgrederer passiue dixit, ἐνεδρευθῶ. in eodem: «qui |habet ultro appetitur, qui est pauper aspernatur», passiue, | ἐξουθενεῖται. Nepos: «aedis Martis est in circo Flaminio |architectata ab Hermodoro Salaminio», architectata passiue posuit, | ἀρχιτεκτονευθεῖσα. Ennius: |«adsectari se omnes cupiunt», |adsectari passiue, ἀκολουθεῖσθαι. Alpheus philologus: |«Themistocles cum a formoso adsectaretur», passiue, ἠκολουθεῖτο. |Aufustius: «omnia argumentata nomina», argumentata passiue, | πιστωθέντα. Caelius: «ex scriptis eorum, qui ueri arbitrantur», |passiue, ὑπολαμβάνονται. Verrius: |«blanditusque labor molli curabitur arte», |blanditus, κολακευθείς, passiuam habet hic significationem. Asinius |Pollio: «sed cum ob ea quae speraueram dolebam, consolabar |0384| |ob ea quae timui», consolabar passiue protulit. Varro: «paupertas |enim haec tum non ita nutricata, ut nunc conspicatur», | θεωρεῖται, passiue dixit. Appius Caecus: |«amicum cum uides, obliscere miserias, / |inimicus sies commentus nec libens aeque», |commentus σεσοφισμένος. Varro: «Vestales incesti conpertae |ansa petuntur incognita, consecuta negleguntur», consecuta |pro impetrata passiue ait. P(ublius) Aufidius: «si quis alio uocitatur |nomine tum cum lis contestatur, atque olim uocitabatur», |contestatur, μαρτυρεῖται, passiue posuit. Laberius: |«uxorem tuam / et meam nouercam a populo lapidibus / |consectari uideo», |consectari passiue posuit, διώκεσθαι. Curio: «eum tam inuidiosa |0385| |fortuna conplecti», passiue. Staberius de proportione: non esse |positiones regulae, a quibus interdum analogia calumniatur, | συκοφαντεῖται. Sisenna: «uitam cum dolore et insigni cruciatu |carnificatus amisit», carnificatus [id est] βασανισθείς [amisit]. |Cicero in oeconomico: «homo ex eo numero hominum, qui apud |nos hoc nomine dignantur», ἀξιοῦνται, passiue. Horatius | carminum libro I: |«bellaque matribus / |detestata». |Quintus Pompeius: «me miserum, quem illae feminae |despicari ausae sunt». despicor, commune accipiebant. Curio pater: |«nusquam demolitur, nusquam exoneratur pecunia», demolitur |passiue dixit. Terentius in Phormione: |«meditata mihi sunt omnia mea incommoda», | μεμελετημένα, meditata passiue dixit. Nigidius: «omne pecus |indomitum habet quiddam in se ferum, sed tamen ea natura est, |0386| |ut cicurari et dominari possit», δεσπόζεσθαι, passiue dominari. |Lucius Caelius: «ubi senatus intellexit populum depeculari», | ἀποσυλοῦσθαι. Gaius Gracchus: «aerarium delargitur Romano |populo», delargitur passiue protulit. Gaius Memmius: «quam stulte |conficta, quam aperte sunt ementita», ἐψευσμένα. Cicero in M(arcum)| Antonium libro II: «quem ipse ementitis auspiciis uitiosum |fecerat», ementitis ψευσθεῖσιν. Visellius: «bonae res per illos a |raro initio exorsae ad summum peruenerunt», exorsae id est |initae. Nigidius: «experienda ratio». Asinius: «cuius experta |uirtus bello Germaniae traducta ad custodiam Illyrici est», |experta passiue. Accius: |«multa inuenta expertaque ex hoc sunt bona». |Fenestella: «frustratus igitur a spe, deuictus in castra se |recepit», frustratus ματαιωθείς. Laberius: |0387| «frustramur, inridemur». |Varro: «ab amicis hortaretur». Suetonius in VIII pratorum: |«fasti dies sunt, quibus ius fatur, id est dicitur, ut nefasti, |quibus non dicitur». Virgilius in bucolico: |«nunc oblita mihi tot carmina, uox quoque Moerim / |ipsa fugit», |oblita passiue dixit. Horatius in II carminum: |«nulla decempedis / |metata priuatis opacam / |porticus excipiebat Arcton». |similiter protulerunt tam in actiua quam in passiua significatione: tutor, |uador, uenor, uelificor (unde Iuuenalis in IIII: |«uelificatus Athos»), |uociferor, ueneror (Virgilius in III Aeneidos: |«cursusque dabit uenerata secundos»), |confiteor, tueor, aggredior, stipulor. in quo illud quoque est |obseruandum, quod actiua significatione quomodo passiua ablatiuo |coniungitur, stipulor a te pro interrogo te et interrogor a te, quomodo |dicimus quaero a te pro interrogo te, quamuis sit actiuum. |Iuuenalis in III: |«quantum uis stipulare et protinus accipe, quid do, / |ut totiens illum pater audiat», |subauditur a me stipulare. ecce hic actiue, Suetonius autem passiue |protulit in IIII praetorum: «Laetoria, quae uetat minorem annis |0388| |uiginti quinque stipulari», ἐπερωτᾶσθαι. Liuius in XXXIX ab urbe | condita: «nec alieni momentis animi circumagi stipularique |irato consuli tribunum plebei». Plautus in cistellaria: |«me respondere postulas: iniurium est, / |stipulari semper me ultro oportet a uiris, / |eum quaestum facio, nil uiris promittere», |actiue dixit. idem in Pseudulo: |«minae uiginti saluae et sanae sunt tibi, / |hodie quas abs te est instipulatus Pseudulus». |idem in rudentepassiue dicit: |«ni dolo malo instipulatus sis siue etiamdum siem / |quinque et uiginti annos natus». |sunt uero alia ex supra dicta forma (id est deponentium), quae passiuam |solam habent significationem: nascor a te, orior a te, patior a te, |mereor a te, idque ostendit coniunctio casuum. nam quae uim actiuam |habent, genetiuum uel datiuum, pleraque autem accusatiuum casum |assumunt, ut misereor tui, medeor et medicor tibi (dicitur tamen et |medico et medicor et medeor te. Virgilius in I georgicon: |«semina uidi equidem multos medicare serentes». |idem in II georgicon: |0389| «et senibus medicantur anhelis»; |datiuo casui coniunxit. idem in VII: |«sed non Dardaniae medicari cuspidis ictum / |eualuit». |Terentius in Phormione: |«quas, cum res aduersae sient, minus mederi possis»), |loquor uerbum, precor deum; quae uero passiuam, ablatiuum cum a |uel ab praepositionibus uel datiuum, ut nascor a te et tibi. sunt |etiam ex his quaedam, quae absolute dicta non egent supra dictis casibus, |ut est labor, morior, laetor, glorior, tumultuor, uagor, |uaticinor; alia uero, quae, cum uideantur actiuam habere constructionem [id |est σύνταξιν] (nam genetiuo uel datiuo uel accusatiuo casui iunguntur), |tamen passiuam uim intrinsecus, id est non alio agente, uidentur habere, |ut obliuiscor tui et te, misereor tui et misereor te. sunt alia, quae, |si ablatiuo iungantur, passiua sunt uel communia, sin per se proferantur, |absoluta, ut si dicam uideor a te, passiuum est, sin uideor esse bonus, |ut significet τὸ δοκῶ, est absolutum. similiter moror commune est et |absolutum; modo enim actiuam, modo passiuam habet significationem, modo |absolutam: actiuam, quando accusatiuo iungitur, ut moror te |(Iuuenalis in IIII: |«morantur / |pauci ridiculum et fugientem ex urbe pudorem», |Terentius in Andria: |«ne quod uestrum remorer commodum»), |passiuam uero, quando ablatiuo, moror a te, absolutam, quando per se |profertur. Virgilius in IIII Aeneidos: |«quid moror? an mea Pygmalion dum moenia frater / |destruat?». |0390| et sciendum, quod in actiuis etiam et passiuis uerbis multa absolute sine |coniunctione casus alicuius solent proferri, ut si dicam deo uolente sanus |sum et animo et corpore, nam et sapio bene et uideo et audio acute; |quamuis enim nullum casum his adiunxi, plenam tamen sententiam |demonstraui. hoc etiam in passiuis, si dicam perturbor et angor et findor |et rumpor, et non addam a quo. |sunt quaedam in o terminantia, quae, cum sint actiua, pro passiuis |quoque solent poni, ut lauo, tondeo, duro, calceo pro lauor et |tondeor et duror et calceor. sed haec magis per ellipsin |consuetudo proferre tradidit. quod poetae quoque solent facere, ut |Virgilius in III georgicon: |«incanaque menta / |Cinyphii tondent hirci» |pro tondentur. idem in II Aeneidos: |«accingunt omnes operi pedibusque rotarum / |subiciunt lapsus», |pro accinguntur uel accingunt se. idem in II: |«et a nox humida caelo / |praecipitat», |pro praecipitatur uel praecipitat se. |sunt quaedam, quae, cum sint passiua, sine dubio tamen inueniuntur |ab auctoribus pro actiuis prolata, ut Virgilius: |«bellantur Amazones armis», |pro bellant. idem in II georgicon: |«hoc pinguem et placitam Paci nutritor oliuam», |pro nutrito. uetustissimi autem multa sic protulerunt confusa |0391| terminatione teste Capro: adiutor pro adiuto, anclor pro anclo [pro |perficio], despoliantur pro despoliant, deproperantur pro |deproperant, dispensor pro dispenso, delapidor pro delapido. sunt |etiam quaedam actiua uoce passiuam significationem habentia et ex |contrario passiua uoce actiuam, sicut supra diximus: timeo te, timeor a te, |metuo te, metuor a te. Lucanus in V: |«dum metuar semper terraque expecter ab omni». |idem in IIII: |«sed regna timentur / |ob ferrum». |Cicero in IIII Tusculanarum: «uenientia metuuntur». nec mirum |hoc inueniri apud nos in his uerbis, cum apud Graecos quoque tam |actiuum quam passiuum eius significationis uerbum accusatiuo casui |coniungitur contra consuetudinem aliorum: dicunt enim φοβῶ σε καὶ φοβοῦμαί | σε. sunt tamen haec eadem uerba absoluta, cum non iunguntur casui |accusatiuo, sed datiuo, ut Terentius in Andria: |«eius uitae timeo». |idem in eadem: |«ei metui a Chryside». |inueniuntur etiam quaedam passiua, ut supra dictum est, quae figurate |accusatiuo coniunguntur, cum uideantur agere ipsi, ad quos passiuum |refertur uerbum (ut Virgilius in II Aeneidos: |«inplicat et miseros morsu depascitur artus», |hic enim dracones agunt in filios Laocoontis, et doceor rhetoricam, |instituor grammaticam, moneor iustitiam. idem in VIII: |«consurgit senior tunicaque inducitur artus»), |0392| uel cum totum pro parte pati significatur, ut absciditur caput, |truncatur nares, caecatur oculos, intenditur brachia. Virgilius: |«indutus terga leonis», |item in XII: |«formam adsimulata Camertae». |praeterea plurima inueniuntur apud uetustissimos, quae contra |consuetudinem uel actiuam pro passiua uel passiuam pro actiua habent |terminationem, ut testo pro testor et opino pro opinor et cuncto |pro cunctor et conuiuo pro conuiuor et contemplo pro contemplor |et consolo pro consolor et commoro pro commoror et auxilio |pro auxilior et auguro pro auguror et auspico pro auspicor et |commento pro commentor et crimino pro criminor et molio pro |molior et digno pro dignor et execro pro execror et epulo |pro epulor et heiulo pro heiulor et lucto pro luctor et luctito |pro luctitor et luxurio pro luxurior et laeto pro laetor et |ludifico pro ludificor et misereo pro misereor, unde miseret et |miseretur impersonalia. Cicero pro Ligario: «caue te fratrum pro |fratris salute precantium misereatur», unde Terentius in | Phormione: |«miseritum est». |horto quoque pro hortor et largio pro largior dicebant, quae sunt |communia. unde Sallustius in I historiarum: «igitur uenditis |proscriptorum bonis aut dilargitis». similiter proferebant aucupo |pro aucupor, alterco etiam pro altercor (unde Terentius in Andria: |0393| «scio, cum patre altercasti dudum»), |medico quoque, ut supra dictum est, pro medicor (Virgilius in I | georgicon: |«semina uidi equidem multos medicare serentes»), |amplexo pro amplexor (Quintus Claudius in II annalium: |«conprehensare suos quisque, sauiare, amplexare». Cicero | pro Cluentio: «auctoritatem censorum amplexato»), amplecto |quoque pro amplector et complecto pro complector. sed et eorum |et superiorum omnium usus tam apud Caprum quam Plinium et |Probum inuenies. passiuas quoque pro actiuis uel neutralibus uocibus ex |contrario idem antiquissimi proferebant, careor pro careo dicentes et |obsonor pro obsono et copulor pro copulo et caleor pro caleo, |quorum auctores apud Caprum legant, qui eos scire desiderant. |similiter comperior pro comperio (Sallustius in Iugurthino: «sed |ego conperior Bocchum magis Punica fide»), nutrior quoque pro |nutrio et bellor pro bello, ut dictum est, proferebant, unde |Virgilius in II georgicon: |«hoc pinguem et placitam Paci nutritor oliuam» |nutritor dixit pro nutrito. idem in XI: |«pictis bellantur Amazones armis», |bellantur pro bellant. |sunt alia, quae, cum sint actiua, in passiua quoque et absoluta |significatione inueniuntur, ut ruo. Virgilius in I Aeneidos: |«totumque a sedibus imis / |una eurusque notusque ruunt». |idem eius [compositum] passiuum in XI dixit: |0394| «nec mihi cum Teucris ullum post eruta bellum / |Pergama». |Terentius in eunucho: |«proruunt se». |tamen absolute quoque prolata reciprocam passionem (id est ἰδιοπάθειαν) |significant, cum ipsam personam non extrinsecus, sed per se pati |demonstrat, ut ruo pro cado. Virgilius in II Aeneidos: |«urbs antiqua ruit multos dominata per annos» |ruit posuit pro cadit. similiter inundo modo absolutam, modo |actiuam habere significationem inuenitur, ut Virgilius in XI: |«dum distinet hostes / |agger murorum nec inundant sanguine fossas». |inuenitur tamen in quibusdam codicibus: |«dum distinet hostes / |agger murorum nec inundant sanguine fossae». |similiter uergo absolutum et actiuum: absolutum, ut Virgilius in XII: |«quem damnet labor aut quo uergat pondere letum», |actiuum in VI: |«frontique inuergit uina sacerdos», |passiuum Lucanus in I: |«et polus auersi calidus qua uergitur austri». |assuesco absolutum est, inuenitur tamen pro assuefacio. Lucanus |in V: |«adde quod adsuescis fatis», |pro assuefacis. coeo quamuis magis neutrum esse uideatur quam |actiuum (pro conuenio enim accipitur, ut Virgilius in XI: |0395| «coeant in foedera dextrae, / |qua datur»), |Cicero tamen actiuo est eo usus in II Philippicarum: «utinam, Gn(aei) |Pompei, cum Gaio Caesare societatem aut numquam coisses |aut numquam diremisses». passiuo eius usus est Lucanus in II: |«multumque coitur / |humani generis maiore in proelia damno». |sed sciendum, quod et coitur pro colligitur et conuenitur pro |exigitur passiuam uocem assumentia accipiuntur. propinquo praeterea |tam pro actiuo quam pro absoluto inuenitur. Virgilius in X: |«tu mihi nunc pugnae princeps, tu rite propinques / |augurium» |actiue posuit. idem in II Aeneidos absolute: |«fuge, nate, propinquant». |idem in V: |«iamque propinquabant scopulo metamque tenebant». |similiter simulo absolutum et actiuum et ab eo composita: absolutum |Virgilius in IIII: |«nam quid dissimulo aut quae me ad maiora reseruo?». |idem in X actiue: |«iubasque / |diuini adsimulat capitis». |idem in XII: |«formam adsimulata Camertae». |sunt, quae tam actiua quam passiua uoce unum atque idem |significant, ut mereo et mereor. Lucanus in VI: |0396| «Scaeua uiro nomen, castrorum in plebe merebat». |Virgilius in V: |«merui quoque, saepe furores / |conpressi». |idem in IIII: |«si bene quid de te merui, fuit aut tibi quicquam / |dulce meum». |Lucanus in VIIII: |«saeuas meritum Phycunta rapinas». |multa similiter ancipiti terminatione in una eademque significatione |protulerunt antiqui, ut partio et partior, munero et muneror, mino |et minor, minito et minitor, meridio et meridior, modulo et |modulor, meto et metor, modero et moderor, mutuo et |mutuor, mentio et mentior, obuerso et obuersor, praeuerto et |praeuertor, pignero et pigneror, pacifico et pacificor, scruto et |scrutor, progredio et progredior, perconto et percontor, proelio et |proelior, iurgo et iurgor, potio et potior, praedo et praedor, |praeuarico et praeuaricor, preco et precor, quirito et quiritor, |quadruplo et quadruplor, quieto et quietor, nequit et nequitur, |rimo et rimor, recordo et recordor, reminisco et reminiscor, |reuereo et reuereor, stabulo et stabulor, secto et sector, |sequo et sequor, sortio et sortior, scisco et sciscor, tuto et |tutor, tumultuo et tumultuor, uilico et uilicor, uelito et |uelitor, uago et uagor, uocifero et uociferor, ulcisco et ulciscor, |uto et utor, murmuro et murmuror, manduco et manducor, |0397| mando et mandor, oscito et oscitor, palpo et palpor, protesto |et protestor, rumino et ruminor, tolero et toleror, soleo et |soleor, praesagio et praesagior, opino et opinor. |sunt alia, quae, cum sint actiua primae coniugationis, transeunt in |neutra absoluta siue reciproca (id est ἰδιοπαθῆ) secundae coniugationis, ut |sordido sordidas actiuum (facit enim sordidor ex quo sordidatus): |hinc nascitur sordeo; similiter albo et albor et albeo |(Virgilius in XII: |«campique ingentes ossibus albent»); |dicitur tamen etiam albico pro albesco. Horatius in I carminum: |«nec prata canis albicant pruinis». |duro quoque et duror, dureo et eius inchoatiuum duresco. unde |Lucanus in IIII: |«totosque induruit artus». |idem in V: |«nam cetera damna / |durata iam mente malis firmaque tulerunt». |Virgilius in III georgicon: |«atque hinc atque illinc humeros ad uulnera durat». |idem in I Aeneidos: |«durate et uosmet rebus seruate secundis». |lento, lentor et lenteo. Virgilius in II georgicon: |«ad digitos lentescit habendo». |nam a lenteo lentesco deriuatur, quomodo a duro duresco et a uireo |uiresco. Lucilius tamen in VIII: |«lentet opus» |protulit. umecto quoque et umector et umeo, unde umesco; noto |quoque et notor et noteo, unde notesco. Lucanus in V: |0398| «notescent litora clari / |nominis exilio». |liquo liquas, unde eliquo eliquas (Persius: |«Phyllidas, Hypsipylas, uatum et plorabile si quid, / |eliquat ac tenero supplantat uerba palato». |Lucanus in VII: |«ereptaque tela liquauit»); |ex eo liqueo et liquesco (Virgilius in bucolico: |«limus ut hic durescit et haec ut cera liquescit»); |dicitur tamen et līquor līqueris prima syllaba producta, quae in |superioribus corripitur. idem in I georgicon: |«uere nouo gelidus canis cum montibus umor / |līquitur», |pro pedetemptim dissoluitur. a nigro quoque et nigror nigreo et |nigresco, a lacto et lactor lacteo et lactesco. inueniuntur tamen |ex aliarum quoque coniugationum uerbis quaedam similes deriuationes, sed |in paucis, ut pendo pendis pendor et pendeo pendes, iacio [iacis] |iacior et iaceo [iaces], acuo acuis acuor et aceo, ex quo acesco. |sunt alia, quae in compositione mutant significationem, ut eo neutrum, |similiter facio, quamuis uetustissimi etiam passiue hoc protulisse |inueniantur (Titinius in Quinto: |«† bonum gratia parui ut faciatur»), |item uenio, sedeo faciunt actiua: adeo et adeor, subeo et subeor, |ineo et ineor. Ouidius in IIII fastorum: |«sol aditus, quam quaeris, ait, ne uana labores, / |nupta Iouis fratri tertia regna tenet». |0399| Iuuenalis in V: |«quod si subeuntur prospera castra». |Virgilius in X: |«morte obita qualis fama est uolitare figuras». |facio uero, quando cum praepositionibus componitur, actiuum fit |plerumque, ut efficio et efficior, afficio et afficior, reficio et |reficior. deficio, quando pro relinquo accipitur, habet passiuum, quando |uero pro defetiscor, neutrum est. Iuuenalis in III: |«Matho deficit». |a uenio uero conuenio et conuenior, inuenio et inuenior in |passiuam transeunt significationem, a sedeo quoque obsideo et obsideor. |sentio neutrum: ex eo assentio et assentior, dissentio et dissentior |in una eademque inueniuntur significatione. Cicero de republica: «in |quibus assentior sollicitam et periculosam iustitiam non |esse sapientis». Lucilius in XII: |«assensus sum homini». |Caelius in I: «qui intellegunt quae fiant, dissentiuntur». |ex aliis quoque significationibus plurima simplicia in alias, cum |componantur, transire inuenies, ut plecto actiuum, unde Terentius: |«ego plectar pendens»; |sed ab eo composita tam deponentia quam communia inueniuntur. orior |deponens, similiter partior, sed ex eis composita tam deponentia quam |0400| neutra reperiuntur, adorior et adorio, impertior et impertio |(Naeuius in Hectore proficiscente: |«tunc ipsos adoriant, ne qui hinc Spartam referat |nuntium». |Virgilius in I Aeneidos: |«hinc portum petit et socios partitur in omnis». |Terentius in eunucho: |«plurima salute Parmenonem / |summum suum inpertit Gnatho»). |spicio, ex quo aspicio actiuum et ex eo conspicor conspicaris |[deponens in quo etiam coniugatio mutata est conspicor conspicaris]. |Terentius in heautontimorumeno: |«numquam tam mane egredior, neque tam uesperi, / |† quin conspicer fodere arare». |ab aperio quoque actiuo uidetur quibusdam esse experior commune et |opperior deponens. Virgilius in XI: |«experto credite, quantus / |in clipeum assurgat», |quamquam simplex eius peritus esse uidetur, cuius uerbum in usu non |est, quod debuit secundum analogiam perior esse. Terentius in supra |dicta fabula: |«hic ego † interea uirum opperibor». |0401| nam reperio, comperio, cooperio, sicut aperio, actiua sunt; faciunt |enim ex se passiua. et possunt magis a pario esse uideri composita, |quod apud uetustissimos quartae coniugationis declinationem habebat. |Ennius: |«oua parire solet genus pinnis condecoratum». |facio cum sit neutrum, ut supra diximus, si cum praepositione |componatur, plerumque transit in actiuum, ut conficio et conficior, perficio |et perficior, afficio et afficior, reficio et reficior, officio et officior. |Iuuenalis in I: |«quotiens te / |Roma tuo refici properantem reddet Aquino». |Lucretius in II: |«quapropter simul inter se retrahuntur et extra / |officiuntur, uti cogantur tardius ire». |a proficio Statius impersonale protulit in III: |«proficitur bello». |deficio autem loco passiui defio facit |[Terentius in eunucho: |«† nihil inest, nihil defit», |cum passiuam uim habeat, defio facit]. |sunt tamen alia ex eo ipso et |ex aliis composita, quae non solum significationem, sed etiam |coniugationem, ut dictum est, permutant, ut facio facis, gratificor gratificaris. |Terentius in heautontimorumeno: |«cur ego gratificor? :: ipsa re experibere». |similiter ludificor. idem in eunucho: |0402| «quin * insuper scelus, postquam † ludificatus |est uirginem». |excarnifico uero actiuum est et amplifico et uelifico. Terentius in | heautontimorumeno: |«ubi me excarnifices». |Iuuenalis in IIII: |«uelificatus Athos et quidquid Graecia mendax / |audet in historia», |passiue protulit. sciendum tamen, quod et facio et facior, ut |ostendimus, uetustissimi proferebant. si uero facio uerbo uel fio integris |manentibus aliud uerbum infinitum ante ea componatur, non solum |significationes et coniugationes integras eis seruamus, sed etiam accentus, ut |calefácio calefácis calefácit, tepefácio tepefácis tapefácit. in secunda |enim et tertia persona paenultimas acuimus, quamuis sunt breues. |similiter calefio calefís calefít, tepefio tepefís tepefít finales seruant accentus |in secunda et tertia persona, quos habent in simplicibus. a uerto |quoque actiuo reuerto et reuertor, praeuerto et praeuertor in una |eademque ponuntur significatione. Virgilius in I Aeneidos: |«Harpalyce uolucremque fuga praeuertitur Hebrum». |idem in VII: |«praeuertere uentos». |uerso similiter actiuum, ex quo controuersor deponens. Cicero in | Protagora: «nunc a uobis, o Protagora et Socrates, postulo, |ut de isto concedatis alter alteri et inter uos de |huiuscemodi rebus controuersemini, non concertetis». |sunt alia, quae et coniugationem mutant cum genere in eadem |manentia significatione, ut labo labas neutrum, ὀλισθαίνω, et labor laberis |deponens. Virgilius in II: |«labat ariete crebro / |ianua». |0403| idem in IIII: |«labitur infelix Dido». |similiter lauo lauas et lauo lauis, sed lauis magis pro umectas |dicitur. Virgilius in X: |«uisceribus super incumbens lauit inproba taeter / |ora cruor». |sunt tamen alia, quae cum coniugatione mutant significationem, ut mando, | ἐντέλλομαι, mandas, mando, μασῶμαι, mandis; fundo, θεμελιῶ, |fundas, fundo, ἐκχέω, fundis; obsero, περιβάλλω τὸν μοχλόν, obseras, |obsero, περισπείρω, obseris; appello, προσαγορεύω, appellas, appello, | προσωθῶ, appellis; uolo, πέτομαι, uolas, uolo, βούλομαι, uis; |consternor, πτύρομαι, consternaris, consternor, καταστρώννυμαι, consterneris. |nam lego legas et lego legis et dico dicas et dico dicis etiam in |prima persona habent differentias temporum: nam lēgo lēgas et dīco |dīcis producunt paenultimas, lĕgo lĕgis et dĭco dĭcas corripiunt. |sunt alia, quae una uoce et una coniugatione diuersas tamen habent |significationes, ut torreo tam uro quam uerto uel uoluo significat. |Virgilius in IIII georgicon: |«iam rapidus torrens sitientis Sirius Indos». |Lucanus in VII: |«ingentes fato torrente ruinas». |0404| colo quoque pro diligo et habito et aro accipitur, committo etiam |pro credo et pecco, nec non admitto pro assumo et pecco. |Iuuenalis in II: |«iam fas est, admitte uiros. dormitat adulter, / |illa iubet sumpto iuuenem properare cucullo». |idem in eodem: |«quid Psecas admisit? quaenam est hic culpa puellae?». |sapio prudentia et sapore. idem in IIII: |«qui meminit, calidae sapiat quid uulua popinae». |deficio, desisto et uincor. Sallustius in Iugurthino: «ab rege |defecerat», id est destiterat. Iuuenalis in IIII: |«et fragor aurem / |percutit, euentum uiridis qua colligo panni. / |nam si deficeret», |id est uinceretur. condo, aedifico et celo; gratulor, gaudeo pariter |cum alio et gratias ago. Afranius in cinerario: |«Sexte o frater mi, salue! cum saluus uenis / |meliusque est, gratulor dis», |id est gratias ago. multa praeterea similiter tam in uerbis quam in aliis |partibus orationis duplices habentia significationes inuenies. | |quoniam quae occurrerunt memoriae de uaria uerborum significatione |tractata sunt, nunc de tempore dicamus. |tempus accidit uerbo ad diuersi actus significationem accommodatum, |0405| quod plerumque ostenditur uel in principalibus uel in paenultimis |declinationis literis, ex qua etiam personae et numeri dinoscuntur; sed personae |quidem et numeri in finalibus literis, tempora uero, ut dictum est, in |principalibus uel in paenultimis. itaque, cum nominis declinatio in fine solo |moueatur, uerbi et in fine et in medio et in principio plerumque |inuenitur moueri. in nomine enim casuum differentia et numeri, hic uero et |temporis et personarum ex declinatione ostenditur differentia et numeri. |sunt igitur tempora tria, praesens, praeteritum et futurum. sed |praeteritum rursus diuiditur in tria, in praeteritum imperfectum, |praeteritum perfectum, praeteritum plusquamperfectum. nec mirum tam late |patere praeteritum tempus, cum in notitiam nostram nihil sic naturaliter a |longo saeculorum spatio potest uenire, quomodo actus praeteriti temporis. |in praesenti enim et futuro pleraque incerta nobis sunt angustissimaque |est eorum cognitio nobis et dubia plerumque; itaque singulis uocibus per |haec duo tempora iure sumus contenti; quamuis Graeci futurum quoque |diuiserunt in quibusdam uerbis in futurum infinitum, ut τύψομαι, et paulo |post futurum, quod et Atticum dicunt, ut τετύψομαι. melius tamen |Romani considerata futuri natura, quae omnino incerta est, simplici in eo |uoce utuntur nec finiunt spatium futuri. |est autem supra dictorum temporum quaedam cognatio inter se: sed |antequam de ea dicamus latius, supra dicta repetamus. tempus accidit |uerbo praesens, praeteritum et futurum. quamuis enim naturaliter |instabili uoluitur motu et pars eius iam praeteriit, pars sequitur, tamen ad |ordinationem nostrorum diuersa gestorum tempora quoque diuidimus. unde |iure praeteritum in tres differentias partimur. nihil enim certius, ut |dictum est, ad notitiam nostram potest uenire, quam gesta per diuersum |temporis spatium praeteriti. facile enim dinoscitur, utrum multo ante an nuper |0406| sint facta an coeperint quidem, necdum tamen sint perfecta. itaque quod |accidit ipsis rebus, quas agimus, nomen tempori ipsi imponimus, |praeteritum imperfectum tempus nominantes, in quo res aliqua coepit geri |necdum tamen est perfecta, praeteritum uero perfectum, in quo res perfecta |monstratur, praeteritum plusquamperfectum, in quo iam pridem res |perfecta ostenditur. instans autem indiuiduum est, quod uix stare potest. |unde merito a quibusdam instans imperfectum nominatur. nisi enim sit |imperfectum, in eo adhuc esse actus intellegi non potest. futurum |quoque cum incertum sit, ut ostendimus, et infinitum, utrum paulo post an |multo erit, non potuit discretis quibusdam finibus declinationis uti. itaque |una uoce contentum fuit. |et indicatiuus quidem modus omnia habet tempora, quippe eo modo |omnia, quae egimus uel agimus uel acturi sumus, absque ullo impedimento |indicamus. |imperatiuus uero praesens et futurum naturali quadam necessitate |uidetur posse accipere; ea etenim imperamus, quae statim in praesenti uolumus |fieri sine aliqua dilatione. nec solum enim illi, qui nondum coepit, |imperantes utimur praesenti tempore, sed etiam illi, qui coepit et in ipso actu |est, ut permaneat in eodem, ut, si quis ei, qui coepit uersum legere, |dicat lege usque ad finem. apud Graecos etiam praeteriti temporis sunt |imperatiua, quamuis ipsa quoque ad futuri temporis sensum pertineant, ut | ἠνεῴχθω ἡ πύλη, aperta sit porta; uidemur enim imperare, ut in futuro |tempore sit praeteritum, ut si dicam aperi nunc portam, ut crastino sit |aperta. ergo nos quoque possumus in passiuis uel in aliis passiuam |declinationem habentibus uti praeterito tempore imperatiui, coniungentes |participium praeteriti cum uerbo imperatiuo praesentis uel futuri temporis, ut |amatus sit uel esto πεφιλήσθω, doctus sit uel esto δεδιδάχθω, |0407| clausus sit uel esto κεκλείσθω. quod autem uim praeteriti habet |huiuscemodi constructio, ostendunt subiunctiua praeteriti perfecti, quae similiter |proferuntur in passiua declinatione, ut amatus sim sis sit. ergo si |amatus sit in subiunctiuo praeteriti est temporis, bene etiam in imperatiuo |praeteriti temporis potest accipi, quippe cum etiam in praesenti tempore |imperatiui tertia persona similis est in omni coniugatione tertiae personae |subiunctiui, ut amet, doceat, legat, ametur, doceatur, legatur; et in |passiuis quidem uel similibus hoc possumus dicere, in actiuis uero uel |neutris nullo modo, nisi participia praeteriti habeant. |optatiuus autem, quamuis ipse quoque uideatur ad futurum pertinere |(ea enim optamus, quae uolumus nobis uel in praesens uel in futurum |dari), tamen habet etiam praeteritum tempus, quia euenit saepe de |absentibus et ignotis rebus precari, ut facta esse ante nobis poterint in notitiam |uenire, ut si, filio meo Romae in praesenti degente, optans dicam |utinam Romae filius meus legisset auctores, propter quos nunc ibi moratur; |utinam profectus esset Romam ante triginta dies. possumus tamen hoc |uti modo etiam ostendentes, quae optamus non euenisse, ut Virgilius in |I Aeneidos: |«atque utinam rex ipse noto conpulsus eodem / |adforet Aeneas», |et: «utinam, Gn(aei) Pompei, cum Gaio Caesare societatem aut |numquam coisses aut numquam diremisses». in hoc autem modo |dumtaxat et infinito tempora coniuncta habent Latini praesens cum |praeterito imperfecto et praeteritum perfectum cum plusquamperfecto ad |0408| imitationem Graecorum, quamuis haec quoque conati sunt quidam disiungere. |sed melius est esse coniuncta. nam praeteritum imperfectum rationabiliter |idem est etiam praesens; dico enim utinam legerem nunc et utinam |legerem heri: nimia est enim cognatio eorum temporum, et maxime in hoc |modo, quippe cum utrumque imperfectum intellegitur. potest autem iste |optatiuus et inceptus et non inceptus ante intellegi. nam si dicam utinam |legerem heri quoque, quomodo nudiustertius, ostendo coepisse quidem, |non finisse tamen; sin autem dicam utinam legerem heri saltem, ostendo |nec coepisse. similiter si dicam utinam adhuc legerem, ostendo coepisse |quidem in praeterito, in praesenti autem cessare; sin autem dicam utinam |legerem uel nunc, ostendo nec coepisse adhuc. sic et per cetera tempora |eiusdem modi. praeteritum quoque perfectum et plusquamperfectum |optatiui coniuncta sunt; licet enim uel multo ante uel paulo esse perfecta haec |eadem intellegere nos optare, ut si dicam utinam legissem ante |quinquaginta annos et utinam legissem ante horam. nec mirum sic infinite in |hoc modo intellegi praeteritum, quod quantum ad ueram intellectionem |nullum certum nec inceptum nec finem habuit. |subiunctiuus, cum apud Graecos coniuncta habeat tempora, apud nos |diuisa habet omnia, quomodo indicatiuus. de cuius contextu, cum de |constructione orationis tractauerimus, latius disseremus. |infinitus modus quoque coniuncta habet tempora, quomodo optatiuus, |praesens et praeteritum imperfectum, praeteritum perfectum et |plusquamperfectum, quomodo apud Graecos. cum dicimus enim legere, |significamus rem imperfectam, quae uel ad praesens uel ad praeteritum |imperfectum attinet, cum uero legisse, perfectam, quae sua est tam praeteriti |perfecti quam plusquamperfecti. nota autem, quod uim nominis rei ipsius |habet uerbum infinitum. unde quidam nomen uerbi hoc esse dicebant; dico |0409| enim bonum est legere, ut si dicam bona est lectio. itaque omnis |modus finitus potest per hunc interpretari, ut si dicam lego, quid indicaui? |legere me; lege, quid imperaui? legere te; utinam legerem, quid |optaui? legere; cum legam, uenio, quid iunxi? prius legere post uenire. |gerundia quoque uel participialia, cum participiorum uel nominum |uideantur habere casus obliquos nec tempora significent, quod alienum |est a uerbo: legendi, legendo, legendum, lectum, lectu, infiniti uice |tamen funguntur, quod solet apud Graecos articulis coniungi. itaque pro |infinito, qui coniungitur genetiuo casui articuli apud Graecos, nos utimur |in di terminatione, quae similis est genetiuo nominis, legendi, τοῦ | ἀναγνωστέου καὶ τοῦ ἀναγινώσκειν καὶ τοῦ ἀναγινώσκεσθαι. pro eo |autem, qui datiuo articuli adiungitur, infinito apud Graecos antecedente ἐν |praepositione, nos in do utimur terminatione, quae similis est datiuo uel |ablatiuo nominis (nisi quod uerbum hoc existimantes quidam etiam |corripiunt o finalem eius. Iuuenalis in I: |«plurimus hic aeger moritur uigilandŏ, sed illum / |languorem peperit cibus inperfectus». |Alphius Auitus in II excellentium: |«spatiandŏ paulatim trahit»; |est enim dimetrum iambicum), ut legendo ἀναγνωστέῳ καὶ ἐν τῷ | ἀναγινώσκειν καὶ ἐν τῷ ἀναγινώσκεσθαι. pro eo quoque, qui |0410| accusatiuo adiungitur, in dum terminatione utimur, quae similis est accusatiuo |nominis, ut legendum ἀναγνωστέον. huic tamen frequentius solet |etiam praepositio ad praeponi, ut ad legendum, ex quo ostenditur, |magis nomen esse quam uerbum: uerbo enim separata praepositio per |appositionem praeponi non potest. in do quoque terminantia inueniuntur ante |se habentia separatam praepositionem. Cicero pro Milone: «huius |ergo interfector si esset, in confitendo». quomodo ergo |frequentissime in dus desinentia nomina uerbalia et eorum obliquos casus |proferre solent Romani pro infinitis in Graeca elocutione prolatis (ut legendi |Virgilii causa uigilo, ἀναγνωστέου Βεργιλίου χάριν ἀγρυπνῶ ἀντὶ τοῦ | ἀναγνῶναι Βεργίλιον χάριν ἀγρυπνῶ. Cicero in I inuectiuarum: |«nihil hic munitissimus habendi senatus locus», τῆς σχετέας | συγκλήτου ἀντὶ τοῦ ἔχειν τῂν σύγκλητον), sic etiam gerundia uel supina |proferuntur. hoc tamen uidetur inter gerundia supra dicta et nomina, |quorum etiam nominatiuus in dus profertur, interesse, quod, quando sunt |absque dubitatione nomina, simili casui adiunguntur et discernunt genera, |ut intellegendi Homeri gratia et amandae uirtutis causa et emendi |mancipii studio ueni; quando uero gerundia sunt, id est loco infiniti cum |articulo iuncti apud Graecos accipiuntur, nec genera discernunt nec |numeros, quod suum est infinitorum uerborum, et illum sequuntur casum, quem |et uerba, ex quibus nascuntur, ut si dicam intellegendi Homerum causa |uenio et amandi uirtutem causa laboro et emendi mancipium causa |uenio, quamuis rarus sit huiuscemodi constructionis usus. similiter dicimus |intellegendo Homerum profeci, amando uirtutem legi et inuidendum |0411| nobis non est et minime nocendum uirtuti, quia superiorum accusatiuo, |inferiorum uero uerba datiuo adiunguntur. praeterea gerundia tam ab |actiuis quam a communibus nascentia tam actiuam quam passiuam habent |significationem, nomina uero mobilia supra dictae formae, id est in dus |et da et dum desinentia, unam et magis passiuam; solemus enim per |uerbum passiuum ea interpretari. quid est enim: amanda est uirtus? |digna, quae ametur, et: «munitissimus habendi senatus locus?» |id est in quo habeatur senatus. unde raro inueniuntur a neutris |absolutam significationem habentibus, ut sto, sedeo, surgo (nemo dicit |standus, sedendus, surgendus), quorum supina significationem sui seruant |uerbi simplicem. a ceteris uero neutris et a deponentibus gerundia quidem |eandem significationem habent, quam et uerba, ut faciendi, τοῦ ποιεῖν, |sequendi, τοῦ ἀκολουθεῖν, loquendi, τοῦ λαλεῖν. nomina uero supra |dictae formae similiter, quomodo supra diximus, magis passiuam: |faciendus, ποιητέος, id est qui debet fieri, sequendus, ἀκολουθητέος, id est |quem debent sequi, loquendus, λαλητέος, id est quem debemus loqui. |praeterea ex forma participiorum praeteriti temporis duae |terminationes inueniuntur, quarum prior in um, altera in u finitur. et in um |quidem eandem significationem fere habet, quam in dum desinens cum |praepositione ad. quid enim est uenatum aliud nisi ad uenandum, |quaesitum nisi ad quaerendum? Virgilius in IIII Aeneidos: |«uenatum Aeneas unaque miserrima Dido / |in nemus ire parant», |id est ad uenandum. idem in VIIII: |«si fortuna permittitis uti, / |0412| |quaesitum Aenean et moenia Pallantea», |id est ad quaerendum. uidetur tamen hoc quoque quasi ipsius rei esse |accusatiuus et sine praepositione proferri, quod quasi ad locum habet |significationem, quemadmodum propria nomina ciuitatium, quae cum ad locum |significant, carent praepositione. sequens quoque forma, quae in u |terminat, ablatiuus mihi uidetur ipsius nominis, quo ipsa res significatur, |carens similiter praepositione. quid est enim mirabile uisu nisi uisione? |uisio enim tam ex actione quam ex passione potest fieri. diximus autem |et superius, quod infinitorum uis in nomen rei resoluitur. quomodo autem |participia praeteriti temporis et nomina rerum in us correptam desinentia |solent ante u uel s uel t uel x habere, sic habent et ista, ut laesum laesu, |morsum morsu, amatum amatu, doctum doctu, captum captu, |fluxum fluxu, flexum flexu. sicut autem supra docuimus, communem |habent significationem ab actiuis uel communibus nata, ut oratum, πρὸς τὸ | παρακαλεῖν καὶ πρὸς τὸ παρακαλεῖσθαι, oratu, τῷ παρακαλεῖν καὶ τῷ | παρακαλεῖσθαι ἤτοι τῇ παρακλήσει, idem enim significamus. supina uero |nominantur, quia a passiuis participiis, quae quidam supina nominauerunt, |nascuntur. |pro omni autem tempore infiniti uerbi solent accipi; dicimus enim |legendi causa in honore fui et sum et ero ἀντὶ τοῦ· τοῦ ἀνεγνωκέναι | χάριν καὶ τοῦ ἀναγινώσκειν καὶ τοῦ ἀναγνώσεσθαι, ὁμοίως δὲ καὶ τοῦ | ἀνεγνῶσθαι καὶ τοῦ ἀναγινώσκεσθαι καὶ τοῦ ἀναγνωσθήσεσθαι. quod |0413| autem ab actiuis et communibus uenientia communem habent |significationem, usus quoque probat. Virgilius in bucolico: |«cantando tu illum? aut umquam tibi fistula cera / |iuncta fuit?» |actiue protulit. idem in eodem: |«frigidus in pratis cantando rumpitur anguis», |passiue posuit. idem in II Aeneidos: |«quis talia fando / |Myrmidonum», |actiue dixit. idem in eodem passiue: |«fando aliquod si forte tuas peruenit ad aures». |solebant enim antiqui fatus communiter proferre. idem in III | georgicon: |«uritque uidendo / |femina nec nemorum patitur meminisse nec herbae», |passiue protulit. et uidendo perit actiue, id est dum uidet. quod |autem haec quoque nomina sunt, ostendit praepositio, quae frequenter |inuenitur, ut supra diximus, tam ante accusatiuum quam ablatiuum eorum |casum: ad uenandum et in uenando. in neutris uero et in deponentibus, |quomodo supra dictum est, simplices habent significationes. |impersonale autem hanc habet differentiam ad infinitum, quod |infinitus altero uerbo finito omnimodo eget, impersonale uero actum quidem |perfectum significat per omnes modos, persona uero sola deficit; quae si |addatur, perfecti uice fungitur uerbi per omnes, quomodo diximus, modos: |per indicatiuum, ut curritur a me pro curro; imperatiuum, curratur a |te pro curre; optatiuum, utinam curreretur a te pro utinam curreres; |subiunctiuum, cum curratur a te pro cum curras; infinitum, curri a te |oportet pro currere te oportet. hoc autem interest inter infinitum |passiuum et infinitum, qui fit ab impersonalibus, quae nascuntur a uerbis |actiuis, quod infinitus passiuus uerbo eget solo ad perfectam significationem, |0414| ut amari uolo, φιλεῖσθαι βούλομαι, infinitus uero impersonalis non solum |uerbo, sed etiam ablatiuo casu per se indiget absque accusatiuo, ut amari |uolo a me pro amare uolo. ideo autem addidimus absque accusatiuo, |quod, si ad eum reddatur, infinitum necesse est eum passiuum intellegi, ut |amari a me uolo filium. saepe uero etiam non positus subauditur |accusatiuus, ut si dicam doceri a te uolo et subaudiam me. |quoniam igitur de singulorum tempore modorum, quae memoriae |occurrerunt, disseruimus, de cognatione temporum deinde tractemus. |est quaedam cognatio praesentis quidem temporis cum praeterito |imperfecto et futuro, praeteriti uero perfecti cum plusquamperfecto. praesens |tempus proprie dicitur, cuius pars praeteriit, pars futura est. cum enim |tempus fluuii more instabili uoluatur cursu, uix punctum habere potest in |praesenti, hoc est instanti. maxima igitur pars eius, sicut dictum est, |uel praeteriit uel futura est, excepto sum uerbo, quod ὑπαρκτικόν Graeci |uocant, quod nos possumus substantiuum nominare; id enim omnium |semper est perfectissimum, cui nihil deest. itaque praeteriti quoque |perfecti uim habet, quod ostenditur, quando participiis praeteriti iunctum |officio fungitur praeteriti perfecti per passiuorum declinationem uel similium |passiuis. similem huic uim habent etiam uocatiua, ut Priscianus uocor, |nominor, nuncupor, appellor. |alia autem uerba praesentis, sicut diximus, inter praeteritum et |futurum sunt, exempli causa, si incipiam uersum aliquem scribere et dicam |scribo uersum, dum adhuc ad finem eius non peruenerim et cum pars |eius iam sit scripta, pars autem scribenda. ergo praesens tempus hoc |solemus dicere, quod contineat et coniungat quasi puncto aliquo iuncturam |praeteriti temporis et futuri nulla intercisione interueniente, unde stoici |0415| iure hoc tempus praesens imperfectum uocabant, ut dictum est, ideo |quod prior eius pars, quae praeteriit, iam transacta est, deest autem |sequens, id est futura, ut, si in medio uersu dicam scribo uersum priore |eius parte scripta, cui adhuc deest extrema pars, praesenti utor uerbo |dicendo scribo uersum, sed imperfectum est, quod deest adhuc uersui, |quod scribatur. ex hoc igitur (id est praesenti) nascitur praeteritum |imperfectum, cum non ad finem perferimus in praesenti id quod coepimus. |et, ut in eodem exemplo maneamus, si incipiam in praeterito uersum |scribere et imperfectum eum relinquam, tunc utor praeterito imperfecto dicens |scribebam uersum. |ex eodem (id est praesenti) nascitur etiam perfectum. si enim ad |finem perueniat praesens inceptum, statim utimur praeterito perfecto; |continuo enim scripto ad finem uersu dico scripsi uersum. et sciendum, |quod plerumque uel literas quasdam uel syllabarum tempora praesentis |mutat praeteritum perfectum et uel pares habet cum eo uel minores uel |ampliores syllabas, ut lego legi, doceo docui, facio feci, sedeo sedi, |do dedi, domo domui. |ex eo iterum (id est praeterito perfecto) nascitur plusquamperfectum, |si inueterauerit res a nobis perfecta. mox enim scripto uersu, recenti |adhuc perfectione, dico scripsi propria significatione; sin dudum sit |perfectum, incipit transire in plusquamperfectum. itaque scripseram proprie |de hoc dicimus. |sciendum, quod Romani praeterito perfecto non solum in re modo |completa utuntur, in quo uim habet eius, qui apud Graecos παρακείμενος |uocatur, quem stoici τέλειον ἐνεστῶτα nominauerunt, sed etiam pro | ἀορίστου accipitur, quod tempus tam modo perfectam rem quam multo |ante significare potest. sed sicut apud illos infinitum tempus adiectione | τοῦ ἄρτι aduerbii τὸν παρακείμενον, id est adiacens tempus, τοῦ δὲ πάλαι|0416| τὸν ὑπερσυντελικόν, id est plusquamperfectum, significat, sic apud nos |hoc (id est praeteritum perfectum) potest et modo et multo ante intellegi |perfectum, et apud auctores hoc exemplis comprobatur. Euander enim |apud Virgilium in VIII de matre sua dicit: |«cecinit quae prima futuros / |Aeneadas magnos et nobile Pallanteum»; |cecinit dixit pro cecinerat, multo enim ante illam cecinisse intellegit. |et ipse poeta ex sua persona: |«Troiae qui primus ab oris / |Italiam fato profugus Lauinaque uenit / |litora», |uenit posuit pro uenerat; hic enim quoque multo ante intellegit uenisse |Aenean ad Italiam. ergo proprie si quis contempletur uim praeteriti |perfecti, non aliam iudicet hoc habere quam apud Graecos illud, quod | ἀόριστον uocant. hoc autem differt a plusquamperfecto, quod illud per |se prolatum non eget aduerbio pridem, quod habet in se naturaliter, nisi |si uelimus explanandae quantitatis causa temporis addere, ante quot dies |uel annos, nec licet illi modo uel nuper aduerbia adiungere, praeteritum |uero perfectum ad manifestandam significationem eget uel modo uel |pridem aduerbiis. |futurum ex praesenti nascitur, quippe cum praesens medium sit |praeteriti imperfecti et futuri. itaque consonantes praesentis seruat tam |praeteritum imperfectum quam futurum, ut dico dicebam dicam, praeteriti |uero perfecti consonantes seruat plusquamperfectum, ut dixi dixeram. |sed tamen in subiunctiuo modo futurum quoque praeteriti perfecti seruat |consonantes; ut dixi dixero, quod non sine ratione euenire uidetur; nam |futuro quoque tempori cognatio est cum praeterito perfecto quantum ad |0417| infinitatem temporis, hoc est ad ἀόριστον. sicut enim praeteritum |perfectum uel modo uel multo ante possum intellegere, sic etiam futurum uel |mox uel multo post intellegere possumus futurum, ut si dicam scribam |uel scripsero, incertum temporis futuri spatium monstro; nec mirum, cum |in nominibus quoque comparatiuis, si dicam fortior, incertum est, utrum |multo an paruo superet illum, ad quem comparatur. habet igitur |affinitatem, sicut ostendimus, cum praesenti futurum, quod praesens medium est |inter praeteritum imperfectum et futurum, cum praeterito uero perfecto |plusquamperfectum, quia incertum significat temporis spatium. cum igitur |in aliis modis praesentis, sicut dictum est, consonantes seruat futurum, in |subiunctiuo praeteriti perfecti regulam sequitur, ostendens cum eo quoque |habere iura affinitatis. idque ex participiis maxime est conicere, quae |cum in praeterito tempore non finiunt spatium temporis praeteriti, breue |sit an longum (si enim dicam amatus uel locutus, incertum est, utrum |modo an multo ante), similiter in futuro: amaturus, locuturus mox an |multo post incertum est. ideoque in plerisque uerbis ex praeterito fit |futurum: amatus amaturus, habitus habiturus, locutus locuturus, auditus |auditurus. diximus autem in plerisque, quia neutra praeteriti temporis |pleraque carent participio. sed quia ad praesens quoque ei est cognatio, |fit etiam a praesenti futurum, ut amans amandus, docens docendus, |loquens loquendus, audiens audiendus. sed tamen sciendum, quod omnia |huiuscemodi formae participia (id est in dus terminantia) etiam nomina |esse possunt. |confirmat autem supra dictam rationem cognationis temporum etiam |inaequalium, id est anomalorum, declinatio, in qua ex praesenti fit |praeteritum imperfectum et futurum in omni modo absque subiunctiuo, ut fero |ferebam feram ferrem, ex praeterito uero perfecto plusquamperfectum: |tuli tuleram tulerim tulissem et futurum subiunctiui tulero. in |participiis quoque ex praeterito passiui nascitur futurum actiui, ut latus |laturus, ex praesenti actiuo futurum passiui, ut ferens ferendus. sed tamen |0418| quamuis penitus mutent in quibusdam anomalis uerbis supra dicta tempora |omnes syllabas, significatio tamen integra manet eorum et cognatio |temporum, ut sum eram ero; nec mirum, cum in aliis quoque partibus |orationis hoc inueniatur, ut cognata significatio in diuersis inueniatur |uocibus, ut puta in nominibus pater masculinum est, eius femininum mater; |similiter frater soror, patruus amita, auunculus matertera; bonus, |eius comparatiuum melior, superlatiuum optimus; Iuppiter, eius |genetiuus Iouis quantum ad usum iuniorum; ego, eius genetiuus mei. |et ex contrario saepe diuersa significatio in similibus inuenitur uocibus: |liber libra, fiber fibra; Helenus Helena, Tullius Tullia. propria |enim nomina non sunt naturaliter mobilia, sed ex sese nascuntur, sicut |etiam supra dicta appellatiuorum feminina non sunt a masculinis nata, sed |a se orta, quamuis similem mobilibus habeant formam. illud quoque |comprobat cognationem temporum, quod infinita uerba a praeterito tempore |habent etiam futuri rationem: dixisse, dictum ire, laesisse, laesum ire, |mersisse, mersum ire, fluxisse, fluxum ire. sicut enim participia |praeteriti temporis rationem regulae sumunt a uerbo praeteriti perfecti, sic |eorum formam sequitur infinitum futuri. infinita autem nominata sunt, ut |dictum est, ab eo, quod carent significatione definita tam personarum quam |numerorum, sicut neutra quoque nomina appellamus ab eo, quod carent |utroque genere. |defectiua temporis praeteriti perfecti et plusquamperfecti nec non |etiam futuri subiunctiui, quia ex supra dictis nascitur temporibus, sunt in |sco desinentia inchoatiua. nec meditatiuorum tamen supra dicta tempora |memini me inuenisse, ut feruesco, calesco, horresco, torpesco, |tepesco, esurio, lecturio, micturio, parturio. |sunt alia uerba, quibus desunt diuersa tempora, usu deficiente, non |ratione significationis. et quibusdam deest praeteritum perfectum et omnia, |quae ex eo nascuntur, ut ferio, sisto, tollo, fero, aio, furo, |0419| quod Varro ponit. ergo aliorum uerborum perfectis, quae uidentur |eandem significationem habere, pro his utimur: in quibus inuenimus percutio |percussi, ferio percussi; statuo statui, sisto statui, uel, ut quidam, |steti, quod est a sto (sed Iuuenalis in III: |«gaudentis foedo peregrina ad pulpita cantu / |prostitui», |pro prostiti); sustulo antiqui sustuli, tollo sustuli, suffero |sustuli; tulo antiqui tuli, fero tuli; insanio insaniui, furo insaniui. |meto etiam quidam messui, quidam messem feci, sed usus |uetustissimorum messui comprobat, quod, cum de praeterito tractabimus, |ostendetur; cerno creui apud uetustissimos inuenitur. a maereo [unde |maeror] maerui debet facere, sed in usu non est maerui; mando |mandis: eius praeteritum perfectum quidem alii mandui, alii mandidi |esse uoluerunt, Liuius tamen in Odissia: |«cum socios nostros mandisset impius Ciclops»; |a strido quoque alii stridui, alii stridi protulerunt. Ennius in | annalium XI: |«missaque per pectus, dum transit, striderat hasta». |in passiuis et communibus et deponentibus, id est in omnibus uerbis |in or terminantibus, desunt tempora praeteriti perfecti et omnia, quae ex |his nascuntur. participia tamen coniuncta uerbo substantiuo (id est sum) |et omni eius tempori eorum uice funguntur. quod Graeci quoque solent |facere in multis uerbis temporis perfecti et plusquamperfecti et maxime in |0420| modo optatiuo et subiunctiuo, ut τέτυμμαι, τέτυψαι, τέτυπται, | τετύμμεθα, τέτυφθε, τετυμμένοι εἰσίν, τετυμμένος εἴην, εἴης, εἴη, | τετυμμένοι εἴημεν, εἴητε, εἴησαν, ἐὰν τετυμμένος ὦ, ᾖς, ᾖ, ἐὰν τετυμμένοι ὦμεν, | ἦτε, ὦσιν. sed cum apud Graecos paene innumerabilia sint uerba, quae |uel literarum inconsonantia uel regularum quibusdam rationibus |impediantur uel usu, ut habeant declinationem plenam per omnia tempora, apud |nos pauca hoc patiuntur. inueniuntur tamen etiam in o desinentia, sed |non multa, in quibus praeteritum perfectum per participium solet |demonstrari, quae neutropassiua artium scriptores nominant. sunt autem haec |sola: gaudeo gauisus sum, audeo ausus sum, soleo solitus sum, |fido fisus sum, fio factus sum, quorum tamen antiquissimi solebant |etiam praeteritum perfectum proferre hoc modo: gaudeo gauisi, audeo |ausi, soleo solui, fido fisi, fio fii, sed nunc his non utimur. |sunt uerba, quibus desunt et tempora et personae, ut fores foret |forent fore, cedo, infit, cuius Varro in mensuris et primam ponit |personam: infio. aio quoque praeterito perfecto deficit. inquio etiam |uerbum in multis deficit. item impersonalia uerba, quae ex se nascuntur, |deficiunt per tempus futurum in modo infinito, ut paenitere paenituisse, |0421| pudere puduisse, quamuis antiqui puditum ire dicebant et puditus |participium, ut Plautus in Bacchidibus: |«neque mei neque te tui intus puditum est factis, quae |facis». |nec non metuere metuisse deficit futuro et timere timuisse, latere |latuisse, apparere apparuisse, oboedire oboedisse et pleraque neutra |secundae coniugationis: horrere horruisse, tepere tepuisse, rubere |rubuisse, pauere pauisse. inchoatiuorum quoque et meditatiuorum in |infinitis non solum praeteritum, sed etiam futurum deficit tempus, ut |horrescere, tepescere, feruescere, parturire, esurire, lecturire. nec |non perfecta, si sint eiusdem formae inchoatiuorum, plerumque deficiunt |futuro, ut discere didicisse, poscere poposcisse, compescere |compescuisse. |quoniam de deficientibus per tempora sufficienter dictum est, nunc de |modis tractemus. | de modis |modi sunt diuersae inclinationes animi, uarios eius affectus |demonstrantes. sunt autem quinque: indicatiuus siue definitiuus, imperatiuus, |optatiuus, subiunctiuus, infinitus. |indicatiuus, quo indicamus uel definimus, quid agitur a nobis uel ab |aliis, qui ideo primus ponitur, quia perfectus est in omnibus tam |personis quam temporibus et quia ex ipso omnes modi accipiunt regulam et |deriuatiua nomina siue uerba uel participia ex hoc nascuntur, ut duco |ducens duxi ductus dux, rego regens rexi rectus rex, ferueo feruens |feruesco feruor, horreo horrens horresco horror, intellego intellegens |intellexi intellectus, laedo laedens laesi laesus laesio, et quia prima positio |uerbi, quae uidetur ab ipsa natura esse prolata, in hoc est modo, |0422| quemadmodum in nominibus est casus nominatiuus, et quia substantiam siue |essentiam rei significat, quod in aliis modis non est. neque enim qui |imperat neque qui optat neque qui dubitat in subiunctiuo substantiam actus |uel passionis significat, sed tantummodo uarias animi uoluntates de re |carente substantia. deinde hunc primum auctoritas doctissimorum tradidit |modum in declinatione uerborum. sciendum tamen, quod quidam ausi sunt |infinita ponere prima, sed male; non enim oportet statim a re imperfecta |aut dubia incipere. quidam enim dubitauerunt, an uerba sint haec, et |inter aduerbia magis ponenda censuerunt, quod nec numeros nec personas |nec affectus animi certos habent et egent semper aliis uerbis, sicut |aduerbia. dicimus enim legere studeo, studes, studet, sicut dicimus bene |studeo, studes, studet. sed haec postea refutentur, nunc hoc sufficiat |ostendere, non bene ab infinitis quosdam coepisse. sed neque ab |imperatiuis neque ab optatiuis erat incipiendum, cum hoc imperamus, illo |optamus, ut sit indicatiuus, qui nisi prius sit notus, non possumus scire, quid |imperemus uel optemus. subiunctiuus uero, quem quidam dubitatiuum |appellauerunt, manifestam habet indicatiui cognitionem. ipsa enim dubitatio |ante se esse indicatiuum confitetur; nam si tollas dubitationem, non opus |est subiunctiuo in re certa, sed indicatiuo. ergo non alius iure |praeponeretur omnibus quam indicatiuus. sicut enim in nomine, si quis proferat |genetiuum uel alium post hunc casum, multo ante nominatiuum cognouit, |ex quo nascuntur obliqui, sic qui aliquem modum proferat scit primum |indicatiuum, qui est paene uerbi rectus, sicut et praesens tempus ideo |aliis praeponitur temporibus et primum obtinet locum, quod in ipso sumus, |dum loquimur de praeterito et futuro, et quia ad praesens praeterita et |futura intelleguntur, quod si non sit, alia intellegi minime possunt; et quia |positio indicatiui uerbi ab ipso incipit; et quod ex ipso cetera tempora |trahunt regulas; et quod praeteritum non potest esse, nisi quod prius |0423| fuerit praesens. futuri autem uox sine significatione esset, nisi cogitantibus |[nobis] et notionem sumentibus ex praesenti uel ex praeterito. de futuro |quoque sumimus notionem uel ex his, quae nobis in ore ueniunt, uel ex ipsa |natura rerum uel ex cogitatione: in ore quidem, ut, si uideam scribentem |in praesenti, ex hoc concipio et futuri temporis scripturam; natura, ut, |cum uideam solem occidentem in praesenti, possum scire naturali motu |reuersurum, quod est futuri; cogitatione uero, ut, si cogitem diluuium |quale sit in praesenti, ex hoc notionem concipio futuri. similiter prima |persona praeponitur aliis, quia ipsa loquitur et per eam ostenditur et |secunda, ad quam loquitur, et tertia, de qua loquitur: nisi enim sit prima, |quae proferat sermonem, aliae esse non possunt; et quod ista sine illis |potest inueniri, cum secum aliquis loquitur, illae autem sine ista non |inueniuntur; et quod causa naturaliter ante causatiua [quam αἰτίαν Graeci |uocant] esse solet. causa autem fit secundae et tertiae personae prima |persona; iure igitur illis praeponitur, quae sunt causatiuae. a singulari |quoque incipimus, quod hic naturaliter primus est numerorum, qui |duplicatus uel multiplicatus facit numerum pluralem. et actiua ideo prima |proferuntur, quod naturaliter praecedit actus ante passionem, quae esse non |potest, nisi sit actus; et quod qui agit incipit, sequitur autem qui patitur; |et quod uerbum actiuum additione eget literae uel literarum, ut faciat |passiuum ex se. |breuiter igitur de omnibus modis repetamus. modi sunt, ut |praedictum est, diuersae inclinationes animi, quas uaria consequitur declinatio |uerbi. indicatiuus primus ponitur propter quas enumerauimus causas. |indicatiuus autem dicitur, quod per eum indicamus, quid agitur. |imperatiuus est, quo imperamus aliis, ut faciant aliquid uel patiantur, |0424| qui ideo secundum tenuit locum, quod per se absolutus, quemadmodum |indicatiuus, non indiget auxilio alterius partis ad plenam significationem, |licet per tempora et personas deficiat naturaliter. solemus tamen non |solum imperantes, sed etiam orantes saepissime eo uti, ut: |«Musa, mihi causas memora, quo numine laeso» |Virgilius in I. idem in VIIII: |«uos, o Calliope, precor, adspirate canenti». |tertius est optatiuus, qui quamuis et temporibus et personis perfectior |uideatur esse imperatiuo, tamen eget aduerbio optandi, ut plenum significet |sensum, et quod, qui optat, inferior uidetur esse imperante: itaque iure |post imperatiuum ponitur. |quartus est subiunctiuus [quippe iure], qui eget non modo aduerbio |uel coniunctione, uerum etiam altero uerbo, ut perfectum significet |sensum, ut Virgilius in bucolico: |«cum faciam uitulam pro frugibus, ipse uenito». |et sciendum, quod omnibus modis aliis sociari potest subiunctiuus, qui |cum diuersas habeat significationes, non ab una earum, sed a |constructione nomen accepit, ueluti denominatiua, quae diuersas habentia |significationes generale tamen nomen multarum specierum sibi defendunt. est |enim quando dubitationem significat, ut si uideam, intellego; est quando |confirmationem, ut Virgilius in I Aeneidos: |«certe hinc Romanos olim uoluentibus annis / |hinc fore ductores reuocato a sanguine Teucri, / |0425| |qui mare, qui terras omni dicione tenerent, / |pollicitus»: |tenerent enim confirmatiue dixit; est quando suadentes hoc utimur, ut |si dicam prodest ut legas; est quando imperantes, ut ne dicas, ne |facias, in quo nec eget alio uerbo; est quando ostendentes potuisse fieri, |nisi quid impedimento fuisset, ut facerem, si placuisset, dicerem, si |licuisset. possunt fortassis praeterea perspicaciter inquirentibus et aliae |praedicti modi significationes inueniri. |infinitus est, qui et personis et numeris deficit, unde et nomen |accepit infiniti, quod nec personas nec numeros definit et eget uno ex |quattuor supra dictis modis, ut significet aliquid perfectum, ut legere |propero, legere propera, utinam legere properarem, cum legere properem. |impersonale autem uerbum suae cuiusdam est significationis et solet |uel a neutris actiuam uel absolutam uim habentibus, non tamen passiuam, |plerumque nasci, ut statur, curritur, uiuitur, ambulatur, uel ab |actiuis, ut amatur, legitur, a passiuis uero uel communibus uel |deponentibus numquam, nisi ab uno misereor miseret, sed magis id quoque |a misereo est. uetustissimi enim pro misereor misereo dicebant, sicut |diuersis supra ostendimus usibus. |supina uel participialia cum nec personas discernant et temporibus |careant, quibus sine uerbum esse non potest, et casus assumant et |praepositionibus separatis adiungantur, sine dubio mihi nomina uidentur esse, |quae tamen loco infinitorum ponuntur tam actiuorum quam passiuorum. |nec per se ea solum posita pro infinitis accipiuntur, sed etiam eiusdem |formae indubitabilia nomina aliis adiuncta nominibus secundum eundem |casum, ut Cicero in I inuectiuarum: «nihil hic munitissimus |habendi senatus locus», id est tutus habere senatum, ἀσφαλῂς ἔχειν | τῂν σύγκλητον. inter mobilia tamen nomina eiusdem formae et haec (id |0426| est supina) hoc interest, quod haec, siue ab actiuis siue a communibus |nascantur, communem habent significationem, ut amandi, τοῦ φιλητέου, |id est τοῦ φιλεῖν καὶ τοῦ φιλεῖσθαι, illa uero passiuam solam, ut |amandus, ὁ φιλητέος, id est qui debet amari, amanda, φιλητέα, |amandum, φιλητέον; et quod supina, cum sint generis neutri et semper |singularia, coniunguntur diuersis generibus et numeris, ut amando uirum |et amando mulierem et amando pueros; et illis casibus adiunguntur, |quibus et uerbum, sicut supra quoque docuimus, ut noceo tibi, nocendi |causa tibi, nocendo tibi, nocendum tibi. quod autem praepositionibus |separatis coniunguntur, quod uerbi non est, ostendit usus. Cicero pro | Milone: «huius ergo interfector si esset, in confitendo». idem |in IIII Verrinarum: «a quo pecuniam ob absoluendum |acceperas». Virgilius in bucolico: |«et potum pastas age, Tityre, et inter agendum / |occursare capro, cornu ferit ille, caueto». |idem in III georgicon: |«namque ante domandum / |ingentes tollent animos». |et ostendunt ipsae praepositiones siue aduerbia praepositiua, in o quidem |terminationem ablatiui esse, in um uero accusatiui, quibus et |adiunguntur, in i uero genetiui, cui numquam praeponuntur separatae. illud tamen |sciendum, quod in o supina tam corripiunt quam producunt auctores more |uerborum siue aduerbiorum in o terminantium. Alphius Auitus in II | excellentium: |0427| «tum literator creditos / |ludo Faliscum liberos / |causatus in campi patens / |extraque muri ducere, / |spatiandŏ paulatim trahit / |hostilis ad ualli latus». |sunt enim dimetri iambici. Iuuenalis in I: |«plurimus hic aeger moritur uigilandŏ, sed illum / |languorem peperit cibus inperfectus et haerens». | de specie uerborum |species sunt uerborum duae, primitiua et deriuatiua, quae inueniuntur |fere in omnibus partibus orationis. est igitur primitiua, quae primam |positionem ab ipsa natura accepit, ut lego, ferueo, domo, facio, |garrio, albo; deriuatiua, quae a positiuis deriuantur, ut lecturio, |feruesco, domito, facesso, garrulo, albico. |sunt igitur deriuatiuorum diuersae species, ut inchoatiua, quae initium |actus uel passionis significat, ut caleo calesco, horreo horresco, tabeo |tabesco, quae plerumque a neutris absolutam uel intrinsecus natam |significantibus passionem, quam Graeci αὐτοπάθειαν dicunt, deriuatur, ut |rubeo rubesco, palleo pallesco, marceo marcesco, areo aresco, |luceo lucesco, pateo patesco. ideo autem diximus plerumque, quia |inueniuntur etiam ex aliis uerbis, sed raro, ut cupio cupisco (Cicero |in oratore: «diuino aliquo animi motu maiora concupiscat». |Virgilius in IIII georgicon: |0428| «animosaque regum / |corda licet longe praesciscere»), |dormio dormisco, sentio sentisco (Terentius in adelphis: |«hoc uilli edormiscam». |idem in heautontimorumeno: |«ne tu id persentisceres»), |labo labasco (idem in eunucho: |«labascit uictus uno uerbo»), |integro integrasco (idem in Andria: |«uah perii, hoc malum integrascit»). |et notandum, quod in passiua significatione positum est inchoatiuum, cum |primitiuum eius actiuum sit. similiter hio hisco, amo amasco, |misereor miseresco (sed magis a misereo est, quo uetustissimi sunt usi, ut |supra dictum est. Ennius in V annalium: |«cogebant hosteis lacrimantes, ut misererent». |ex quo impersonale est miseret et miseretur. Lucius Crassus in | legis Seruiliae suasione: «neque me minus uestri quam mei |miserebitur». nam a misereor, quod est deponens, nec inchoatiuum in |o desinens nec impersonale posset nasci), uiuo uiuisco, unde |reuiuisco. Terentius in hecyra: |«ille reuiuiscet † numquam». |uesperasco quoque uidetur quasi a uespero uesperas uerbo deriuari. |0429| omnia tamen ea (id est inchoatiua) secundae personae primitiui addita co |fiunt: labas labasco, ferues feruesco, cupis cupisco, scis scisco. |excipitur hio hias, quod hisco, non hiasco facit, ex quo Virgilius |compositum protulit in I Aeneidos: |«accipiunt inimicum imbrem rimisque fatiscunt». |idem in eodem: |«hi summo in fluctu pendent, his unda dehiscens». |uetustissimi tamen fatiscor et fessus dicebant, ex quo defetiscor |defessus, quod quidam a fateor esse deriuatum uolunt. |est altera species deriuatiuorum in urio desinens, quae a participio |praeteriti temporis solet fieri siue a supino in u terminante assumptione |rio, ut lectus participium, lectu supinum, ex his lecturio, esus |esu esurio, mictu micturio, partu parturio, amatu amaturio, nuptu |nupturio, dictatu dictaturio. meditationem tamen significat haec forma, |unde et meditatiua nominatur, et est quartae coniugationis, quomodo |et inchoatiua tertiae. sciendum tamen, quod inueniuntur quaedam positiua |inchoatiuorum formam habentia, non tamen etiam meditatiuorum, ut |quiesco, pasco, compesco, disco, posco. |est alia species deriuatiuorum in to uel so uel xo desinens, quae |frequentiam actus significant faciuntque plerumque ex se passiua: nam |inchoatiua et meditatiua magis neutra sunt. ea quoque (id est |frequentatiua) plerumque a supinis deriuantur mutatione extremae u in o, ut scriptu |scripto, dictu dicto, cursu curso, domitu domito, nexu nexo, |flexu flexo. sin autem sint primae coniugationis et habeant paenultimam |a, mutant eam quoque in i correptam, ut imperatu imperito, rogatu |0430| rogito, uolatu uolito. ideo autem diximus, plerumque a supinis ea |deriuari, quia in gi terminantia praeteritum a praesentis secunda persona |abiecta s et addita to faciunt frequentatiuum, ut lego legi, legis legito, |fugio fugi, fugis fugito, ago egi, agis agito, cogo coegi, cogis |cogito. unde mergo, quia mersi facit, superiorum seruat regulam, id |est a supino facit frequentatiuum: mersu, merso mersas. quaero |quaerito differentiae causa facit, quia a quaeso quaesito fit. scitor |scitaris notandum, quomodo et sciscitor sciscitaris, quod a primitiuo actiuo |deponentia sunt nata. Virgilius in II Aeneidos: |«tum uero ardemus scitari et quaerere causas». |Terentius in eunucho: |«nisi quicquid est, procul hinc libet * sciscitari». |nosco quoque noscito facit. Liuius in III ab urbe condita: |«circumspectare omnibus fori partibus senatorem raroque |usquam noscitare». dicitur tamen etiam noto notas, in quo similiter |est notandum, quod, cum a nōto sit deriuatum, corripuit tamen |paenultimam; nec mirum, cum composita a nōtus est quando mutant o in i |correptam, ut agnĭtus, cognĭtus, cum ignōtus seruauit o. Iuuenalis |in V: |«nōta mathematicis genesis tua». |Virgilius in bucolico: |«namque nŏtaui / |ipse locum, aeriae quo congessere palumbes». |sunt tamen quaedam deficientia in supinis, quae raro faciunt frequentatiua, |ut aegreo aegresco et aegroto. Virgilius in XII: |0431| «aegrescitque medendo». |et sunt omnia frequentatiua primae coniugationis et seruant significationem |primitiuorum, quamuis uideantur quaedam ex his in alium sensum transire, |ut traho tracto, cogo cogito, dico dicto; sed si quis attentius |inspiciat, non penitus absistunt neque haec a primitiuorum significatione. |notandum tamen etiam sector sectaris, quod differentiae causa puto per |syncopam u paenultimae prolatum, ne nomen putetur, si secutor |diceremus, cum supinum primitiui eius secutum est. rare tamen |deriuationes huiuscemodi specierum fiunt a uerbis in or desinentibus. |sunt praeterea aliae species deriuatiuorum uariae tam terminationis |quam significationis, ut a uideo uiso uisis, id est cupio uidere. |Virgilius in VIII: |«nam memini Hesionae uisentem regna sororis / |Laomedontiaden Priamum», |uisentem dixit pro cupientem uidere, quod Graeci dicunt ὀψιοῶντα. |simile est facio facesso, capio capesso, lacero lacesso, arceo |arcesso, accio accerso, quae non esse frequentatiua coniugatio ostendit. |possumus tamen ea non incongrue desideratiua nominare. |sunt alia in lo desinentia, quae diminutiua ipse sensus ostendit, |quod apud Graecos in uerbis inueniri non potest, ut a sorbeo sorbillo, |garrio garrulo, caluo cauillo pro caluillo, cuius primitiuum |Sallustius in III historiarum ponit: «calui ratus». |sunt et aliae deriuationes diuersas terminationes habentes tam a |nominibus quam a uerbis nascentium uerborum, ut a patre patrisso, a Graeco |graecisso et graecor, a grege grego, a philosopho philosophor |philosopharis, a poeta poetor poetaris. |0432| in co, ut albo albas albico. Horatius in primo carminum: |«nec prata canis albicant pruinis». |similiter uello uellico, fodio fodico, itidem nutrio nutrico et |nutricor. Cicero in II de natura deorum: «omniaque sicut membra |et partes suas nutricatur et continet». nec mirum, |Ciceronem nutricatur pro nutricat dixisse, cum Virgilius quoque | georgicon II: |«hoc pinguem et placitam Paci nutritor oliuam». |impersonalia quoque omnia uel ab actiuis uel a neutris deriuantur, ut |supra diximus, ut amo amatur, lego legitur, sto statur, misereo |antique miseret, similiter placeo placet. sic antiquissimorum |consuetudine a paeniteo paenitet, a taedeo taedet, pigeo piget, pudeo |pudet, liceo licet, oporteo oportet. Caelius in V: «morbosum |factum, ut ea quae oportuerint facta non sint». et sciendum, quod |omnia impersonalia tertiae passiuorum personae uoces habent exceptis |supra dictis et aliis paucis, ut euenit, uacat, contingit, accidit, |liquet. |sunt alia uerba, quae ex uerbalibus nascuntur nominibus uel ex |participiis, ut a rego rex, a rege regno; a ducor ductus, a quo ducto; |a legor lectus, a quo lecturio et lectito, de quibus supra docuimus. |et sciendum, quod frequenter apud Graecos ex nominibus dignitatum |solent deriuari uerba, quae actum uel administrationem ipsius dignitatis |significent, ut οἰκονόμος οἰκονομῶ, πρύτανις πρυτανεύω. apud Latinos |autem dignitatum nomina pleraque ex uerbis uel nominibus nascuntur, quae |faciunt uerba, ut consul a consulendo, dictator autem a dictando, |quaestor a quaestu et aedilis ab aedibus, praetor a praeeundo, |ductor a ducendo, imperator ab imperando. ergo rex solum, quod |0433| a regendo nascitur, peperit ex sese aliud uerbum regno. a uilico |etiam uilico uel uilicor dicebant antiqui. Cato in oratione, quae |inscribitur uti basilica aedificetur: «antequam is uilicare |coepit». Atta in tirone proficiscente: |«pater uilicatur tuus, iam mater uilica est». |a metallorum quoque nominibus solent nasci uerba, ut ab auro auro |auras, ab aere aero aeras, unde auratus et aeratus. Persius: |«et ueri speciem dinoscere calles, / |ne qua subaerato mendosum tinniat auro?». |et a multis aliis nominibus inuenimus uerba deriuari, ut a cornice |cornicor et a frutice fruticor. Persius: |«nescio quid tecum graue cornicaris inepte». |Iuuenalis in IIII: |«sed fruticante pilo neglecta et squalida crura». |a philosopho quoque philosophor philosopharis et ab architecto |architector architectaris, a patre patro patras et patrisso, a Graeco graecisso, |a spuma spumo, ab unda undo, abundo, inundo, ab aqua aquor |aquaris (Virgilius in IIII georgicon: |«sed circum tutae sub moenibus urbis aquantur»), |a frumento frumentor frumentaris, a pabulo pabulor pabularis, ab |antiquo antiquo antiquas [id est infirmo], heres exheredo, Graecus |graecor graecaris, a uespera uesperasco, a luce luceo, a nocte pernocto, |a mare uel marito marito maritas, ab hieme hiemo hiemas, a fortuna |fortuno fortunas (Persius: |«Mercuriumque / |accersis fibra. da fortunare Penates»), |0434| a Baccho bacchor baccharis, a lympha lymphor lympharis. artium uero |nomina tam apud Graecos pleraque quam apud nos omnia post uerba |naturaliter sunt accipienda. doceo post doctor, profiteor post professor, |suo post sutor, scribo post scriptor, oro post orator. et sunt fere |omnia professionum nomina apud Latinos uerbalia et in or desinunt; |nam grammaticus et philosophus et architectus et sophista et poeta |Graeca sunt; itaque ex nominibus ipsis habent uerba apud Graecos, unde |nos quoque philosophor, architector, poetor in usu habuimus. |Ennius: |«numquam poetor nisi si podager». |omnia quoque, quae ex ipso actu agentibus imponuntur, ex uerbis nomina, |non ex nominibus uerba perficiunt, ut amo amator, moneo monitor, |curro cursor, lego lector; impero similiter imperator, consulo |consultor, duco ductor; ex his quaedam dignitatium quoque inueniuntur, ut |imperator, ductor. |ab aduerbiis etiam et praepositionibus inueniuntur deriuatiua uerba, ut |perendie perendino, cras, ex quo crastinus et procrastino |procrastinas, intra uel intro, hinc intro intras, supra uel super supero |superas. | de figura |figura quoque accidit uerbo, quomodo nomini. alia enim uerborum |sunt simplicia, ut cupio, taceo, alia composita, ut concupio, |conticeo, alia decomposita, id est a compositis deriuata, ut concupisco, |conticesco. Cicero in oratore: «diuino aliquo animi motu maiora |concupiscam». inueniuntur tamen quaedam uerba etiam ex tribus |partibus composita, ut perterrefacio. sunt alia, quae in compositione mutant |coniugationes, ut do das, reddo reddis, prodo prodis; facio facis, |amplifico amplificas; pello pellis, compello compellis et compellas, |0435| appello appellis et appellas. sed in his (id est a pello compositis) |significatio cum coniugatione uariatur, et fortassis, quomodo mando |mandis et mandas, dico dicis et dicas, sic etiam pello pellis et pellas |dictum est, sed nunc in usu simplex non est, quomodo nec fendo nec |spicio nec perio nec fragor, ex quibus composita sunt multa, ut |offendo, defendo, aspicio, respicio, suspicio, dispicio, aperio, |reperio, comperio, cooperio, suffragor, refragor. |inueniuntur quaedam, quae saepe non solum coniugationem, sed etiam |genus uel significationem uerbi permutant in compositione, ut sperno |spernis actiuum, aspernor aspernaris deponens; sentio neutrum, |assentior deponens, in quo coniugatio mansit (dicitur tamen et assentio); |sedeo sedes neutrum, insidior insidiaris deponens (obsideo uero et |assideo actiua sunt, faciunt enim obsideor et assideor, unde |Sallustius in IIII historiarum: «Amisumque adsideri sine proeliis |audiebat»); eo et facio neutrum, adeo, transeo, ineo, praetereo, |subeo, circumeo, perficio, reficio, afficio, conficio actiua, faciunt |enim adeor, transeor, praetereor, ineor, subeor (Iuuenalis |in V: |«quod si subeuntur prospera castra»), |circumeor (Cicero pro Cornelio: «circumitis rostris |eicerentur lapidibus homines»), conficior, perficior, afficior. nec non |ex neutris quaedam in compositione fiunt deponentia: facio neutrum, |uersificor uersificaris, gratificor gratificaris deponentia (Cicero pro | Cornelio in I: «num alicui gratificabatur aut homini aut |ordini?»), in quibus etiam coniugatio est mutata, sicut in amplifico |amplificas, aedifico aedificas, laetifico laetificas (Lucanus in III: |0436| «non illum gloria pulsi / |laetificat Magni»); |sentio assentio et assentior, assentor assentaris; aspicio aspicis, |conspicor conspicaris (Sallustius in Iugurthino), suspicor suspicaris; |sterno sternis actiuum, consternor consternatis deponens (Sallustius |in I historiarum: «equi sine rectoribus exterriti aut saucii |consternantur»); medeor mederis, remedior remediaris teste Capro. |a fero quoque actiuo et anomalo uociferor uociferaris, quod est primae |coniugationis deponens. plecto actiuum, amplector deponens. fio |passiuam significationem habet, quamuis sit neutrum, suffio ex eo |compositum actiuam. unde Virgilius: |«at suffire thymo cerasque recidere inanes / |quis dubitet?». |in uerbis compositis est quando Graeci extrinsecus faciunt |declinationem ad similitudinem simplicium, ut est ἐνέπω ἤνεπον, καμμύω | ἐκάμμυον, κάθημαι ἐκαθήμην, ἐνοχλῶ ἠνώχλουν; est tamen quando et |intrinsecus declinant, ut καταγράφω κατέγραφον, περιγράφω | περιέγραφον, ἀναγινώσκω ἀνεγίνωσκον; apud Romanos uero semper intrinsecus |fit declinatio, id est in ipsa iunctura sequentis uerbi uel post eam: |conficio confeci, abigo abegi, incipio incepi, subeo subii, confringo |0437| confregi, maledico maledixi, exigo exegi. et illud quoque sciendum, quod |principalem literam, quamcumque habuerit positio uerbi, in suo loco |seruamus per omnem declinationem, ut amo amaui, erro erraui, ineo inii, |oro oraui, uro ussi, haereo haesi, haurio hausi, bibo bibi, cedo |cessi, domo domui, flo flaui, gigno genui, laedo laesi, mico micui, |narro narraui, paro paraui, rapio rapui, seco secui, terreo terrui, |ueto uetui. excipiuntur ago egi et eo ii uel iui, quae principalem |literam positionis suae mutauerunt. |quaeritur in compositis uerbis, cur, cum saepe in praesenti corrupta |sit aliqua pars compositionis, in praeterito integra inuenitur, ut perficio |perfeci, efficio effeci, iniicio inieci, pergo perrexi, exigo exegi, |confringo confregi, cum in nominibus tota declinatio per omnes casus |nominatiui figuras solet apud nos seruare, ex quibuscumque modis sunt |compositae, ut indoctus per omnes casus ex duobus integris est, efficax |per omnes casus ex duobus corruptis. similiter in omnibus compositis |nominibus hoc inuenitur. excipitur alteruter alterutrius, quod cum in |nominatiuo ex duobus sit integris, in genetiuo non est, nam alteriusutrius |esset, qui tamen genetiuus uetustissimis fuit in usu, sicut de nominatiuo |tractantes ostendimus; tantundem tantidem praeterea, quod cum in |nominatiuo sit ex duobus corruptis, in genetiuo ex integro est et corrupto, |sicut et quicquam cuiusquam et idem eiusdem. euphoniae tamen causa |haec fieri manifestum est, quomodo et quendam et quandam, in quibus |m, quae terminalis est accusatiui casus utriusque generis, in n est |conuersa. |apparet ergo ex hoc, quod compositio huiuscemodi uerborum, quae |non eosdem modos compositionum per omnia seruant tempora, per singula |separatim fit. nam cum soleat plerumque compositio a correptam uel in |e correptam uel in i conuertere per quaecumque tempora, ut hăbeo |inhibeo, hăbebam inhibebam, hăbui inhibui, hăbueram inhibueram, |hăbebo inhibebo; ăgo exigo, ăgebam exigebam, ăgam exigam; făcio |inficio, făciebam inficiebam, făciam inficiam; iăcio iniicio, iăciebam |0438| iniiciebam, iăciam iniiciam; frăngo infringo, frăngebam infringebam, |frăngam infringam; tăngo contingo, tăngebam contingebam, tăngam |contingam; ărceo coĕrceo; spărgo respĕrgo; părco depĕrco (ideo |enim dixi plerumque, quia est ubi seruatur a integra, ut paro reparo |comparo, maneo remaneo, caneo incaneo incanui, unde Virgilius in |II georgicon: |«malos gessere ualentes; / |castaneae fagus, ornusque incanuit albo / |flore piri», |mano permano, narro enarro, aro exaro): frequentius tamen ea seruant |a, quae primae uel secundae coniugationis sunt, ut cano recino, eius |frequentatiuum cum sit primae, seruat a, canto decanto (Lucanus |in V: |«decantatque tribus et uana uersat in urna»), |[labor perlabor] uado inuado, candeo excandeo, palleo expalleo, |ardeo exardeo, areo exareo. inueniuntur pauca in supra dictis |coniugationibus mutantia a: damno damnas, condemno [condemnas]; arceo arces, |coerceo [coerces]; amico amicas, inimico [inimicas]; habeo inhibeo, |sacro consecro. in tertiae uero et quartae coniugationis uerbis multa |inuenis mutantia a: tango contingo, frango perfringo, ago exigo, iacio |iniicio, facio inficio, gradior ingredior, scando conscendo, fateor |confiteor, paciscor depeciscor, fatiscor defetiscor, salio insilio, patior |perpetior, pario reperio (ueteres enim et pario quarta coniugatione |declinabant), partior impertio et impertior, cado incido, fallo refello. |inueniuntur tamen in his quoque coniugationibus quaedam, quae seruant a |in compositione, ut nascor renascor, pasco depasco, labor elabor, |arguo coarguo [lacero dilacero], largior dilargior. in praeterito uero |0439| perfecto et plusquamperfecto cum simplex uerbum e longam habeat, non |potest compositio eam commutare, ut ēgi exēgi, ēgeram exēgeram; fēci |infēci, fēceram infēceram; iēci iniēci, iēceram iniēceram, quae sine dubio |a simplicibus suis componuntur; nam non possumus dicere, quod i breuis, |quae est in praesenti tempore, conuertitur in e longam in praeterito: hoc |enim in nullo inuenimus fieri uerbo. |id autem, id est quod per singula tempora fit compositio, |participiorum quoque diuersae figurationes saepe tam praesentis quam praeteriti |temporis ostendunt, ut effringens effractus, cogens coactus, subigens |subactus, exigens exactus. haec enim omnia cum in praesenti extremam |partem [id est dictionem] corruptam habeant, in praeterito integram |habent. cur, nisi quod separatas habeant compositiones per singula |tempora? non est enim dubium, quod interrogati, unde componitur |effractus, ab ex praepositione et fractus participio respondebimus, et |subactus a sub et actus, et exactus ab ex et actus, et de omnibus |similibus. |anomala quoque uerborum id possunt ostendere, quae sine dubio per |singula tempora siue etiam personas componuntur, ut prosum prodes |prodest, prosumus prodestis prosunt, proderam, profui. per totam enim |declinationem ubicumque a uocali incipit hoc uerbum, interponitur |iuncturae compositionis d; similiter aufero abstuli in praesenti pro ab au, |in praeterito abs habuit. idque ita esse confirmat Apollonius, summus |artis auctor grammaticae, docens in I de uerbo, immobilem figurationis |iuncturam manere, et separatim confirmans, componi τὸ καταγράφω καὶ | κατέγραφον, ἐπιγράφω καὶ ἐπέγραφον et his similia, quaecumque |intus habent declinationem, hoc est post praepositionem, quod apud nos |semper fit in omnibus compositis uerbis. |sciendum tamen, quod in nominibus quoque apud nos iunctura |compositionis solet moueri tunc, quando ex duobus nominatiuis componuntur |uel ex nominatiuo et obliquo uel indeclinabili aliqua dictione. possumus |0440| tamen, quod illi de uerbis intrinsecus habentibus declinationem dicunt, nos |quoque etiam de nominibus huiuscemodi dicere, quod per singulos casus |fit compositio eorum, ut respublica reipublicae, respublica quidem ex |duobus nominatiuis, reipublicae uero ex duobus genetiuis uel datiuis; |similiter iusiurandum iurisiurandi, uirillustris uiriillustris, |magisterequitum magistriequitum, tribunusplebis tribuniplebis, quisque cuiusque, |quae composita esse ostendit accentus. quod autem non est |nominatiuorum proprium, sed etiam obliquorum casuum, per se componi, ostendunt |nomina uel pronomina, quae per obliquos componi inueniuntur solos, ut |istiusmodi, huiusmodi, cuiusmodi. |illud autem sciendum, quod etiam in nominibus et in pronominibus |compositis apud Latinos extrema pars potest immobilis manere, quod apud |Graecos non reperitur, ut tribunusplebis, praefectusurbis, cuiusmodi, |idem, uerbum autem uel participium nec apud Graecos ullum |compositum nec apud nos extremam partem seruat immobilem, ideoque semper |in compositione extremam partem sibi defendit ipsum uerbum et |participium, quippe quod ex eo nascitur. |componuntur autem uerba uel cum nominibus, ut amplum amplifico, |ex quo participium amplificans, signum significo significans; uel cum |altero uerbo: calefacio calefaciens; uel cum aduerbio: maledico |maledicens, satisfacio satisfaciens; uel cum praepositione: indico indicens, |perduco perducens, abstraho abstrahens, subrideo subridens. ideo |autem praepositiones compositae quidem cum uerbo inueniuntur, numquam |autem separatae per appositionem, quia uerba per omnes personas in omni |tempore nominatiui casus uim habent, cui soli possunt coniungi: facio |ego, facis tu, facit ille, similiter per omnia tempora. ergo cum casus |nominatiuus numquam per appositionem assumit praepositiones, sed in |sola compositione, ut impius, perfidus, uerba quoque in compositione |dumtaxat has possunt asciscere; nec imperatiua tamen uerba secundae |0441| personae, quae uocatiuum asciscunt, ut scribe Virgili, lege Terenti, possunt |in appositione habere praepositionem, quia nec uocatiuus hoc habet. |participia uero quas quidem praepositiones habent per nominatiuum, uel a |uerbis habent, ex quibus deriuantur per compositionem, ut exigo exigens, |uel ad imitationem uerbi per se compositas, ut exegi exactus. possunt |tamen per appositionem assumere praepositiones ad imitationem nominum, |quia casus quoque obliquos habent, sicut nomina, sed non possunt |participia componi, nisi per nominatiuum casum, quippe cum sint cognata |uerbis, quae uim nominatiui possident, ut supra dictum est. ergo |doctificus, id est doctum faciens, in uim nominum transtulit participia, sicut |iusiurandum iurisiurandi, iurisconsultus, iurisperitus, senatusdecretum, |senatusconsultum, plebisscitum, praefectusurbis, praefectusfabrum. |et sciendum, quod participia sine uerbis esse non possunt. si qua |igitur uideantur sine uerbis formam habere participiorum, nomina sunt |dicenda et carent temporali significatione: paenulatus, togatus, scutatus, |galeatus, hastatus, palliatus, caligatus et his similia. |sunt tamen quaedam huiuscemodi, quae et nomina et participia esse |possunt: nomina quidem cum ipsum habitum significant, non passionem |nec tempus, ut armatus ab armis habendis, ὁ ὁπλίτης, nomen est; cum |uero a uerbo armor passiuo nascitur et praeteritum tempus significat |armatus, ὁπλισθείς, sine dubio participium est. ex omni autem fere habitu |huiuscemodi nomina inueniuntur apud Latinos, ut a capillo intonso |capillatus, a coma comatus, a cirro cirratus, ab auribus auritus, a naso |nasutus, a tunica tunicatus, a lacerna lacernatus, a purpura |purpuratus, a brachiis brachiatus, a pallio palliatus, a praetexta praetextatus, |a trabea trabeatus, a manicis manicatus, a paludamento paludatus, a |0442| stola stolatus, a lorica loricatus, a pictura picturatus, a scuto |scutatus, a tabula tabulatus, a pilo pilatus, a gladio gladiatus (ex quo |gladiator), a stella stellatus, a pelle pellitus, a dentibus dentatus, |a barba barbatus, a pluma plumatus, a balano balanatus, a gemma |gemmatus, a rostro rostratus, a ferro ferratus. ex aliis quoque |nominibus inueniuntur, sed non adeo multa, ut a Cerere cerritus, a lympha |lymphatus et lymphaticus. nec incongruum uel absonum mihi uidetur, |posse uerba quoque ex his ipsis ad similitudinem eorum, quibus usa est |auctoritas, proferre. quid enim impedit, nos quoque aliquid copiae ad |opulentiam Latinae conferre eloquentiae et ad imitationem armo et |armor armatus dicere tunico et tunicor tunicatus, ut roboro et |roboror roboratus et ut aero et aeror aeratus, ferro ferror ferratus, |plumbo plumbor plumbatus et ut uestio et uestior uestitus, togo et |togor togatus? si enim auctoribus timiditas obstitisset, ut nullis nouis |uterentur dictionibus ipsa natura et significatione rerum exigente, |perpetuis Latinitas angustiis damnata mansisset. | de coniugationibus |coniugatio est consequens uerborum declinatio, cuius regula apud |Graecos quidem tam consonantibus quam uocalibus comprehenditur. |consonantibus quidem in his uerbis, quae βαρύτονα appellant, hoc est ante |finem habentia accentum, uocalibus uero in circumflexis, apud nos uero in |solis uocalibus secundae personae ad imitationem circumflexorum. sunt |igitur coniugationes quattuor apud Latinos, cum apud Graecos decem sint. |coniugatio autem nominatur uel propter coniugatas consonantes, hoc est |cognatas, ex quibus pleraeque apud Graecos coniugationes regulam |sumunt, uel quod una eademque ratione declinationis plurima |coniungantur uerba, quod magis ad Latinorum nominationem aptius est. |per ordinem igitur uocalium locum singulae obtinent apud nos. cum |enim omnia uerba, quae aequali regula declinantur, in o uel in or |0443| desinant, in o quidem terminantia, si primae sint coniugationis, in as |efferunt secundam personam, ut oro oras, sto stas; sin secundae, in es, |ut moneo mones, haereo haeres; sin tertiae, in is correptam, ut |cupio cupĭs, curro currĭs; sin quartae, in is productam, ut munio |munīs, esurio esurīs. in or uero uerba primae coniugationis in aris |faciunt secundam personam, ut amor amaris, criminor criminaris, luctor |luctaris; secundae in ēris producta paenultima, ut doceor docēris, reor |rēris; tertiae in ĕris paenultima correpta, ut legor legĕris, sequor |sequĕris; quartae in iris, ut munior muniris, molior moliris, audior |audiris. |inueniuntur tamen quaedam uerba, quae ex eadem positione primae |personae ad diuersas proficiscuntur coniugationes uel uariae causa |significationis, ut fundo, quod ad fusionem attinet, fundis, quod ad |fundamentum, fundas; mando ad mandatum mandas, ad dentes mandis; |dico ad dicationem dĭcas, paenultima tamen correpta, dico uero ad |dictionem paenultima producta dīcis; uolo ad uolatum uolas, ad |uoluntatem uis; lego quoque paenultima producta lēgas, correpta |lĕgis; compello et appello ad pulsionem compellis et appellis, ad |compellationem uero et appellationem compellas et appellas; sero seras |seraui, sero seris seui et serui. sunt alia, quae, quamuis eandem |significationem seruent, diuersae tamen sunt coniugationis in usu, ut denso |densas et denseo denses; strideo strides et strido stridis; ferueo |ferues et feruo feruis; cieo cies, cio cis; dureo dures, unde duresco, |duro duras (Lucanus in VI: |«auribus incertum feralis strideat umbra». |Virgilius in VIII: |«striduntque cauernis / |stricturae Chalybum et fornacibus ignis anhelat». |idem in eodem: |«feruere Leucaten auroque effulgere fluctus». |0444| idem in I Aeneidos: |«feruet opus redolentque thymo fragrantia mella». |idem in X: |«postremi addensent acies». |idem in I georgicon: |«et Iuppiter umidus austris / |denset, erant quae rara modo, et quae densa |relaxat». |Lucanus in IIII: |«densaturque globus, quantum pede prima relato / |adstringit gyros acies»), |tueor tueris et tuor tueris (Statius in I Achilleidos: |«namque modo infensos utero mihi contuor enses». |Lucretius in VI: |«dilutaque contra / |cum tuimur misceri absinthia, tangit amaror»), |oleo oles et olo olis (Afranius in fratriis: |«non potest, quin illa stacta longeque et cunctis olat». |Plautus in mustellaria: |«non omnes possunt olĕre unguenta exotica», |nam nisi corripias paenultimam, iambus stare non potest. Terentius |in adelphis: |«olet unguenta de meo»), |excello excellis et excelleo excelles (Lucretius in I: |0445| «omnibus ornatum uoluisti excellere rebus». |Cicero in I epistularum ad filium: «quare effice et elabora, |ut excelleas»), fulgeo fulges et fulgo fulgis (Lucanus in X: |«fulget gemma toris et iaspide fulua supellex». |Virgilius in VIII: |«auroque effulgere fluctus»), |sono sonas et sonis (Ennius in XI annalium: |«tum clipei resonunt et ferri stridit acumen». |Lucretius: |«caligare oculos, sonere auris»), |uno unas, unio unis. |de singularum igitur coniugationum regulis latius mox tractabimus. |sciendum tamen, quod uidemur in praeterito perfecto plerumque barytona |quoque Graecorum imitari in commutatione consonantium teste Didymo, |qui ostendens omnia, quae habent in arte Graeci, habere etiam Latinos, |exemplis hoc approbat. |nam cum primam coniugationem dicunt βαρυτόνων, quae tres |cognatas habet consonantes, id est β π φ, pro qua nos ph scribimus in |plerisque, et in omnibus huius coniugationis uerbis per ψ declinant ἀόριστον, |hoc est praeteritum infinitum spatio temporis, utrum paulo ante an multo |sit perfectum, ut κρύβω ἔκρυψα, λείπω, ἔλειψα, ἀλείφω ἤλειψα, nos |quoque in praeterito perfecto, quod pro παρακειμένου, id est paulo ante |perfecto, et pro ἀορίστου teste Probo habemus (nam amaui πεφίληκα καὶ |0446| ἐφίλησα significat, similiter feci πεποίηκα καὶ ἐποίησα, uidi ἑώρακα | καὶ εἶδον, et sic omnia cetera), cum in praesenti in bo uel in po |desinat uerbum, plerumque in psi facimus praeteritum perfectum in tertia |coniugatione, ut scribo scripsi, nubo nupsi, scalpo scalpsi, repo repsi; |nam pro ψ Graeca duplici in principio syllabarum posita Romani ps |solent scribere. |in secunda autem coniugatione βαρυτόνων Graeci, quae γ uel κ uel | χ habet, per ξ efferunt praeteritum infinitum, ut λέγω ἔλεξα, λήγω ἔληξα, | εἴκω εἶξα, ἄγχω ἦγξα. nos quoque in go uel in co desinentibus idem |frequenter facimus in praeteritis perfectis, id est per x declinamus hoc |tempus, ut rego rexi, pingo pinxi, duco duxi, dico dixi. nam in |pho, cho, tho nullum terminat Latinum uerbum. itaque triumpho |Graecum est ἀπὸ τοῦ θριαμβεύω; sed translatio fuit aspirationis a prima |ad postremam syllabam, quomodo κύθρα χύτρα, quod est Ionicum, | ἐνθαῦτα pro ἐνταῦθα, ad cuius imitationem Latini pro θρίαμβος |triumphus per transmutationem aspirationis protulerunt; ideo tamen b in p |conuersa est, quia b aspirari non potest. |tertiam quoque illorum imitamur coniugationem, quam per δ τ θ |efferunt, ut ᾄδω ᾖσα, ἀνύτω ἤνυσα, πλήθω ἔπλησα, nos ardeo arsi, laedo |laesi, ludo lusi, concutio concussi. |0447| ad quartae quoque imitationem, quae per ζ uel duplicatam ς |profertur et praeteritum per ς facit, ut φράζω ἔφρασα, πλάσσω ἔπλασα, nos |quoque pitisso pitissaui, patrisso patrissaui, musso mussaui. |quinta per liquidas apud illos profertur easque seruat in omni |praeterito, ut τίλλω ἔτιλα, νέμω ἔνειμα, τείνω ἔτεινα, σπείρω ἔσπειρα. nos |quoque in plerisque seruamus liquidas, non tamen in omnibus, ut caelo |caelaui, doleo dolui, uolo uolui, domo domui, timeo timui, emo emi, |tono tonui, teneo tenui, cano cecini, aro araui, terreo terrui. ideo |autem diximus in plerisque, quia inueniuntur et m et n et r in praesenti, |quae in praeterito perfecto uel abiciuntur uel mutantur, ut rumpo rupi, |premo pressi, sterno straui, temno tempsi, tero triui, uro ussi. |sextam coniugationem dicunt, quae per ω puram effertur, ut ἱππεύω, | πλέω, βασιλεύω, qualia sunt apud nos omnia secundae et quartae |coniugationis uerba, quippe in eo uel in io desinentia. inueniuntur tamen |etiam primae et tertiae coniugationis, non solum e uel i antecedentibus, |sed et aliis uocalibus, ut inchoo inchoas, mutuo mutuas, meo meas, |hio hias. tertia tamen a uel e ante aspirationem inuenitur habere |paenultimas, ut traho traxi, ueho uexi, i uero uel u puras sine aspiratione, |ut facio facis, ruo ruis. |sed de omnibus formis praeteriti perfecti quattuor coniugationum et |generalibus regulis ad omnem uerbi declinationem pertinentibus latius in |sequenti libro disseremus. nunc de personis tractemus, quas ideo cum |numero in extrema parte accidentium posuimus, quod non omni uerbo, |quomodo supra dicta accidentia, adhaerent, sibi autem semper sociantur |in uerbo et in omnibus quae declinari possunt partibus; nam in aduerbio |0448| possunt et numeri sine personis et personae sine numeris inueniri: |numeri, ut quinquies, decies, personae, ut meatim, tuatim; quamuis |enim a singulari pronomine deriuantur, indifferenter tamen tam singulari |quam plurali numero uerborum coniunguntur, ut meatim dicis et |meatim dicitis. sed in aduerbio species quaedam inuenitur haec habens |diuisa, in uerbo uero et nomine et pronomine et participio omnes uoces uel |singulares habent numeros uel plurales et personas simul cum numero uel |finitas uel infinitas. nomen tamen et participium in omni casu tertiae sunt |personae absque uocatiuo, qui solus ad secundam profertur personam. | de personis |sunt igitur personae uerborum tres. prima est, quae de se loquitur |uel sola uel cum aliis, ut dico dicimus, secunda, ad quam loquitur, de |ipsa uel sola uel cum aliis, ut dicis dicitis, tertia, de qua extra se et |illam, ad quam dirigit sermonem, posita loquitur prima, ut dicit dicunt. |et prima quidem et secunda uerborum personae finitae sunt, praesentes |enim demonstrantur, tertia uero infinita est itaque eget plerumque |pronomine, ut definiatur. et prima quidem et secunda persona uerborum |pronominibus iungi possunt solis, tertia uero etiam nominibus, quae per se |tertiae sunt personae, absque uocatiuo casu, quod ante diximus, ut lego |ego, legis tu, legit ille uel legit Cicero. nam si dicam lego Cicero, |soloecismus est, nisi addidero pronomen, dicens lego ego Cicero uel |legis tu Cicero, exceptis illis uerbis, quae sunt substantiae uel uocandi, |ut Priscianus sum, Priscianus uocor, Priscianus nominor, Priscianus |nuncupor. et prima quidem potest sibi et secundam et tertiam coniungere, |ut ego et tu facimus, ego et ille facimus, secunda uero non potest |coniungere sibi nisi tertiam, ut tu et ille facitis, tertia uero nec primam nec |secundam, sed alteram tertiam, ut iste et ille faciunt. et prima quidem |potest etiam secunda et tertia absentibus per se loqui, ut saepissime apud |comicos uidemus induci personas, quae ipsae ad se loquantur, ut Simo in | Andria: |«non dubium est, quin uxorem nolit filius». |secunda uero uel tertia sine prima non potest esse; potest tamen prima et |0449| secunda sine tertia, et prima et tertia sine secunda inueniri. est enim |ubi ipsa prima persona ad se quasi ad secundam loquitur personam, sed |figurate, ut Dido in IIII Virgilii: |«infelix Dido! nunc te facta impia tangunt? / |tunc decuit, cum sceptra dabas». |et quoniam sunt quaedam uerba, in quibus naturaliter uel omnes uel |quaedam deficiunt personae, de his breuiter dicamus. in imperatiuis prima |persona singularis non potest esse, quod naturaliter imperans ab eo, cui |imperat, diuiditur; cum ergo prima persona est, quae loquitur, ipsa sibi |imperare non potest. unde hic modus et uocatiuum casum asciscit, qui |in secunda tantum persona inuenitur, ut doce grammatice; nam tertiae |quoque personae imperantes internuntia utimur secunda persona, ut |grammatice legat discipulus tuus. ergo si absit secunda persona, non |possumus imperare tertiae nisi figurate ad nosmet ipsos loquentes quasi ad |secundam personam. itaque quae Latini in plurali numero imperatiua |primae personae accipiunt, haec Graeci ὑποθετικά uocant, id est |suppositiua siue hortatiua. dicunt enim, quod superior debet ostendi qui |imperat eo cui imperat, hic autem suam quoque coniungens personam, |similem se sociumque in hac ipsa re, de qua imperat, ostendit futurum illis, |quibus imperat, ut pugnemus, legamus, quasi ad socios uidetur hoc |modo uti; itaque melius illis uisum est hanc personam numeri pluralis |separare ab imperatiuis. sciendum tamen, quod frequentissime iste modus |pro optatiuo ponitur uel deprecatiuo, ut: |«Musa, mihi causas memora, quo numine laeso», |et apud Terentium: |«fac amabo». |ergo si ad deos, qui omnibus superiores sunt, imperatiuo utimur modo, |cur non etiam ad socios uel ad eiusdem naturae quoscumque homines, |quamuis maiores nobis uel similes, per connumerationem nostri quoque, |quae fit in prima persona plurali, hoc modo [id est imperatiuo] utamur? |0450| infinita quoque et impersonalia et gerundia uel supina carent personis |naturaliter. praeterea in nominationibus, id est ὀνοματοποιΐαις, siue |nominum seu uerborum nouis conformationibus, non omnes declinationis |motus sunt quaerendi, ut tinniat (Persius: |«ne qua subaerato mendosum tinniat auro»), |taratantara (Ennius: |«at tuba terribili sonitu taratantara dixit»), |ut etiam apud Graecos «σίζε ὀφθαλμός, ἔκλαγξαν δ᾽ ἄρ᾽ ὀϊστοί, φλοῖσβος». |pluit et tonat et fulminat et multa similia, quae ad homines |non pertinent, proprie quidem ad tertiam dicuntur personam, possunt |tamen etiam in prima inueniri persona et secunda per poetarum | προσωποποιΐας, id est conformationes, uel per responsa dei et per apostrophas, |quasi ad ipsum Iouem praesentem, et sunt quasi propria uerborum, quae |ad solum Iouem pertinent. |reperiuntur tamen et alia uerba, quae in usu deficiunt personis, ut |cedo, sodes, salue, furis, aue, infit, foret. quamuis et |infio et furo apud Varronem inueniuntur et forem apud |Terentium in hecyra: |«nam si utrumuis horum, mulier, umquam tibi uisus |forem». |fore quoque dicitur, ex quo confore Terentius in Andria |compositum protulit: |«et id spero confore». |0451| |numerus accidit uerbis uterque, quomodo et omnibus casualibus, |singularis, ut lego, pluralis, ut legimus. necesse est autem in omnibus |declinabilibus utrumque simul inueniri, sicut supra dictum est, numerum |et personam. sciendum tamen, quod, quamuis et in nominibus et |pronominibus et in participiis inueniantur uoces communes singularis et pluralis |numeri (ut poetae, uiri, fluctus genetiui singulares et nominatiui |plurales sunt, similiter caedes, uerres, dies, res nominatiui tam |singulares sunt quam plurales, ipsi uero et isti et illi datiui |singulares et nominatiui plurales), in uerbo numquam hoc inuenitur apud |Latinos, quamuis apud Graecos in multis, ut ἔτυπτον tam singulare est |primae personae quam plurale tertiae praeteriti imperfecti, similiter ἔχαιρον, | ἔψεγον, ἔπραττον, ἐλάλουν, ἐποίουν. |0452| |dictionum aliae sunt uniformes, id est indeclinabiles, ut aduerbia, |coniunctiones, praepositiones, interiectiones, aliae declinabiles, ut nomina, |uerba, participia, pronomina. earum ergo aliae in principio mouentur, ut |pronomina transeundo in personas, mei tui sui, mihi tibi sibi, me te |se; meus tuus suus, mei tui sui, meo tuo suo; in genera uero et |numeros et in casus transeuntia finem mouent, sicut nomina, pronomina |quoque, quae discernunt genera, ut ille illa illud, ipse ipsa ipsum, |nec non etiam participia, quibus omnia fere accidunt tam nominibus quam |uerbis accidentia, unde non solum in fine per genera et casus et |numeros, sed etiam in principio est quando mouentur per tempora, ut lauans |lauturus, fŏuens fōturus, mŏuens mōturus. uerba autem et in |principio et in fine et in medio mouentur, non tamen per singula tempora |omnes motus necesse est pati, sicut ostendetur. oportet igitur de his |ratione congrua exponere. cur tamen a praesenti, sicut a nominatiuo, |declinationis exordium sumimus, superius tractatum est, quod scientes de |ceteris dicemus. |praeteritum imperfectum apud Latinos principium numquam mouet, |sed finem, ut amo amas amabam, doceo doces docebam, lego |legebam, facio faciebam, munio muniebam. et in prima quidem |coniugatione a habet ante bam (secunda enim persona in as desinens |abiecta s assumit bam: amo amas amabam, meo meas meabam), |in aliis uero omnibus e productam: docēbam, legēbam, audiēbam. |in quarta enim coniugatione est quando antiqui transmutantes locum |0453| uocalium pro i et e ei diphthongum proferre solebant, quam postea in i |longam uerterunt, ut polībam pro poliebam, munībam pro |muniebam. in eo uero desinentibus uerbis eiusdem quartae coniugationis nec |possumus aliter proferre praeteritum imperfectum nisi i ante bam |seruantes, ut eo ibam, adeo adibam, ueneo uenibam, queo quibam; |nec mirum, cum haec uerba ex secunda persona faciunt tam praeteritum |imperfectum quam futurum ad similitudinem primae et secundae |coniugationis; nam tertia et quarta coniugatio solet ex prima persona gignere tam |praeteritum imperfectum quam futurum: praeteritum imperfectum mutatione |o in e productam et additione bam, ut lego legēbam, facio faciēbam, |audio audiēbam, futurum mutatione o in am: lego legam, facio |faciam, audio audiam, exceptis in eo desinentibus, quae, sicut supra |diximus, a secunda persona faciunt supra dicta tempora. |praeteritum perfectum tres habet motus, in principio et in medio |plerumque, non tamen semper, in fine uero semper; in principio et in medio |et in fine: caedo cecīdi, cado cecĭdi; in medio et in fine: decerno |decreui, porrigo porrexi; in fine tantum: pando pandi, defendo |defendi. est etiam inuenire quaedam uerba, in quibus principium mouetur |et finis medio integro manente: mordeo momordi, tondeo totondi. |plusquamperfectum eosdem motus habet, quos et praeteritum |perfectum, a quo et nascitur. |futurum principium quidem seruat in omnibus uerbis, finem autem |mouet, ut amo amas amabo, doceo doces docebo, eo is ibo, lego |legam, audio audiam. |positio actiuorum uel neutrorum uerborum in o desinit. et in prima |quidem coniugatione pares habet syllabas prima et secunda persona: prima |enim mutat o in as et facit secundam, ut amo amas, meo meas, hio |hias. in secunda uero coniugatione prima persona in eo desinit, quas |in es productam mutans facit secundam, itaque necessario una syllaba |minor est secunda: doceo docēs, moneo monēs. in tertia uero, si i |ante o habuerit prima persona, abiecta o assumit s et facit secundam, |itaque minuitur una syllaba, ut cupio cupis, facio facis, sapio sapis. |alia uero quacumque litera ante o posita o in is conuertens facit |secundam, ut ueho uehis, ruo ruis, lego legis, gero geris. |0454| excipiuntur fero, uolo, edo, quae inaequalem habent |declinationem, ut Iuppiter Iouis, iter itineris, femur feminis; sic etiam in |uerbis, ut fero tuli, uolo uis uult, edo es est, de quibus non |incongruum esse uidetur in praesenti quae possumus rationabiliter tractare. |fero per concisionem, id est syncopen, i literae secundam et |tertiam facit personam: fero fers fert pro feris ferit, quod puto |differentiae causa fieri, ne, si feris ferit diceremus, putaretur ab eo esse, quod |est ferio feris, cum nulla scripturae esset differentia, quamuis temporum |syllabicorum esset. hoc autem in multis solet fieri dictionibus, ut praeter |regulam habeant declinationes uel accentus differentiae causa, ut coniunx |coniugis pro coniungis, ne uerbum putetur esse, et nostrâs ultima |circumflexa quando est nominatiuus singularis ad differentiam pluralis |accusatiui. pluralia supra dicti uerbi in prima et tertia persona secundum |rationem tertiae coniugationis proferuntur: ferimus ferunt, in secunda |uero per concisionem: fertis pro feritis. in praeterito quoque imperfecto |et in futuro regulam seruat tertiae coniugationis: ferebam feram feres |feret. in omnibus quoque aliis modis seruat rationem eiusdem |coniugationis, exceptis illis, quae solent a secunda persona nasci. in his enim |seruat eiusdem personae concisionem, ut fers fer ferte ferto fertote ferrem |ferre. nam quae a prima persona accipiunt regulam, rectam |declinationem sequuntur: fero ferebam feram. |a uolo quoque secundam personam per concisionem l consonantis |et mutationem o in e et adiectionem is per diphthongum proferebant |antiquissimi: uolo ueis pro uolis, sed ei diphthongum in i longam |postea conuerterunt more Boeotio. et possumus in hoc quoque dicere, quod |in fero fers uerbo diximus, differentiae causa hoc esse factum, ne, si |uolis diceretur, datiuus et ablatiuus pluralis existimari posset nominis, |quod est uola, uel quod in Graecis dictionibus plerumque Latini |gaudentes breuitate faciunt concisiones, ut in uocatiuis in ie desinentibus tam |0455| Graecorum quam Latinorum nominum: Palladi pro Palladie et Terenti |pro Terentie, similiter Πολυδεύκης Pollux, διδῶ do, ἐμέ me, et in |nominibus literarum pro alpha, beta a, b dicentes, et in his |anomalis uerbis, quae sine dubio a Graecis sumpsimus: fero, uolo, edo, |sum quoque per abscisionem i finalis et additionem s in principio loco |aspirationis, sicut ἕξ sex, ἑπτά septem, ἥμισυ semis, et mutatione ει |in u: εἰμί sum, ut διδῶ do; βούλομαι quoque forte breuitatis causa |uolo fecerunt diphthongo mutata, ut βοῦς bos, ut πούς pes. tertia |quoque persona per concisionem i profertur: uolt pro uolit. in hac |quoque o in u conuertentes uult dicimus, quamuis rationabilius sit uolt |dicere, quo magis uetustissimi utuntur. in pluralibus prima quidem |persona pro i u habet paenultimam: uolumus pro uolimus. secunda uero per |concisionem i profertur tertiae personae singulari addita is, sicut in aliis |quoque solet uerbis: amat amatis, docet docetis, legit legitis, fert |fertis, est estis, uolt uel uult uoltis uel uultis. tertia |secundum formam supra dictae tertiae coniugationis a prima persona o in unt |conuersa profertur: uolo uolunt. per cetera quoque tempora indicatiui |hoc uerbum seruat regulam tertiae coniugationis: uolebam uolui uolueram |uolam uoles uolet. in imperatiuo deficit; nec mirum, quippe corrupta |secunda persona indicatiui, ex qua solet imperatiui secunda nasci, tertia |quoque, quamuis in hac coniugatione ex prima persona indicatiui fieri solet |mutata o in at: lego legat, dico dicat, fero ferat. et poteramus |ab eo, quod est uolo, dicere uolat, tamen, ne dubitatio fieret |significationis, non est ab auctoribus usitatum; utimur ergo subiunctiuo pro hoc: |uelis uelit. aliam quoque quidam rationem de hoc conati sunt reddere, |0456| quod imperatiuus modus necessitatem significat, uoluntas autem libera |debet esse: itaque hoc uerbum, quod carere debet necessitate, caret |imperatiuo. ex hoc tamen compositum habet imperatiuum in secunda persona in |i desinente: noli. licet tamen et subiunctiuo, ut supra diximus, uti pro |imperatiuo, id est uelis, fac uelis. in prima enim et tertia persona |omnium uerborum imperatiuus praesens similis est subiunctiuo. optatiuus |quoque eius uerbi tam in praesenti siue in praeterito imperfecto quam in |futuro similiter corrumpit regulam, ut uellem et uelim. et praesentis |quidem, quod et praeteritum est imperfectum, causa est corruptionis |corruptio secundae personae indicatiui, ex qua oritur, futuri uero synonymia, |id est anceps significatio, quae fieret, si uolam uolas uolat uolamus |uolatis uolant diceremus. itaque pro uolam uelim auctoritas non |irrationabiliter tradidit dicere. et uolim tamen pro uelim proferebant. Cicero |in II de natura deorum: «quo facilius id, quod docere uolimus, |intellegi possit». alia uero omnia, quae a prima persona supra dictae |coniugationis solent nasci, integram seruant declinationem exceptis supra |dictis synonymiae causa. |edo quoque per syncopam [id est per concisionem] d literae facit |secundam personam et per synaeresim e et i in ei diphthongum coacta et |ei diphthongo in e productam conuersa differentiae causa, ne, si eis |diceretur, aliud significare putaretur: edo ēs. quod non dubito differentiae |causa esse factum, ne, si edis diceretur, dubitationem faceret scriptura, |quomodo deberemus pronuntiare e, productam an correptam. huic |opponitur: cur ergo in prima persona, cum similis esset dubitatio, hoc non |est factum? ad quod dicendum, quod, etsi concisio d literae facta esset, |multo maior fieret erratio. si enim eo diceretur pro edo, nulla esset, |0457| non dico scripturae, sed nec temporis differentia inter eo is, et eo |quod pro edo poneretur. itaque iure mansit integra prima persona. |tertia uero nascitur a secunda addita t, quod in hoc solo et alio uno |inuenitur: sum es est. et certum est, id quoque fieri differentiae causa, ne, |si secundum proportionem aliorum uerborum secunda persona s in t |conuertente tertia proferretur es et, ut doces docet, coniunctio, non |uerbum esse putaretur. non solum autem in omnibus aequalibus uerbis |secunda persona s in t uertit et facit tertiam, sed etiam fero fers fert |facit, quod est inaequale. edo tamen in plurali numero seruat regulam |tertiae coniugationis: edimus editis edunt. similiter in praeterito |imperfecto et futuro: edebam edam, et in omnibus, quae solent in hac |coniugatione a prima nasci persona, hoc est in tertia persona imperatiui: |edat, et in futuro optatiui, qui est etiam subiunctiui praesens: edam edas |edat. in omnibus uero, quae solent a secunda nasci persona, corruptam |inuenies regulam coniugationis, es tamen productam, quam a secunda |acceperunt persona, seruatam ubique: ēs, ēst ēste ēsto ēstote ēssent |ēsse. |nec mireris, si non ubique differentiam faciat uel defectionem anceps |significatio; non solum enim in uerbis, sed etiam in nominibus et aliis |partibus orationis est quando faciunt differentiam uel accentuum uel |literarum mutatione auctores, est quando non faciunt. ergo, quia de praeterito |imperfecto loquentes anomalorum ratio coegit pluribus uti per medium |uerbis, breuiter de illo repetamus, ut ad cetera facili uia peruenire |possimus. |praeteritum imperfectum diximus a praesenti fieri sic: in prima |quidem et in secunda coniugatione et quarta in eo desinente a secunda |persona ablata s finali et addita bam: amas amabam, doces docebam, |is ibam; in tertiae uero omnibus uerbis et quartae in io desinentibus |0458| prima persona mutat o in e productam et assumit bam: lego |legēbam, facio faciēbam, uenio ueniēbam. et in prima quidem |coniugatione et tertia et quarta io desinente una syllaba uincitur prima |praesentis persona a praeterito imperfecto: meo meabam, dico dicebam, |munio muniebam; in secunda uero et quarta in eo desinente pares |habet syllabas: doceo docebam, eo ibam. nec mirum, cum haec |minuunt secundam personam una syllaba, sicut supra dictum est: doceo |doces, eo is, prima autem pares habet in utraque persona syllabas: curo |curas, tertia uero in omnibus aliis absque in io desinentibus, ut lego |legis, ruo ruis, traho trahis. sed quamuis in io desinentia solent |minui in secunda persona tam tertiae quam quartae coniugationis: facio |facis, aperio aperis, tamen non a secunda, sed a prima faciunt |praeteritum imperfectum, sicut docuimus. | de praeterito perfecto |praeteriti perfecti multiplices et uariae sunt regulae. itaque |commodum putauimus primo quae in eo generalia esse contemplati sumus |disserere, postea uero per singulas syllabas tractare de eo. |omne igitur praeteritum perfectum primam personam in i terminat: |amaui, docui, dixi, comperi, et assumpta sti facit secundam: |amauisti, docuisti, dixisti, comperisti, t uero ascita et correpta i |tertiam: amauĭt, docuĭt, dixĭt, comperĭt, mus primam pluralem: |amauĭmus, docuĭmus, dixĭmus, comperĭmus, i tamen paenultima |correpta. secunda pluralis a sua singulari fit addita s: amauistis, |docuistis, dixistis, comperistis, tertia autem ex prima singulari nascitur, |i finali conuersa in e productam et addita runt uel re: amauērunt |uel amauēre, docuērunt uel docuēre, dixērunt uel dixēre, |comperērunt uel comperēre. |et nascitur hoc quoque tempus a praesenti, sicut mox docebimus, et |0459| uel pares habet cum eo syllabas, ut iuuo iuui, moneo monui, lego |legi, munio muniui, uel minuitur una syllaba, ut facio feci, fugio |fugi, uenio ueni, uel uincit una syllaba, ut oro oraui, curro cucurri. |si sint primae coniugationis, abundat praeteritum una syllaba: |accuso accusaui, domo domui, sto steti, exceptis duobus: iuuo iuui, |lauo laui. antiqui tamen haec quoque secundum analogiam saepe |proferebant, unde Terentius in eunucho: |«dum haec mecum † puto, accersitur lauatum interea |uirgo» |lauatum dixit, quod est a lauaui, pro lautum uel lotum. in |secundae uero coniugationis et tertiae uerbis in io desinentibus et in omnibus |quartae numquam crescit praeteritum perfectum, sed uel pares habet |praesenti syllabas uel minuitur: pares, ut pareo parui, habeo habui, |cupio cupiui, munio muniui, aperio aperui; minuitur una syllaba, ut |augeo auxi, ardeo arsi, uideo uidi, facio feci, comperio comperi; |in aliis uero omnibus uerbis tertiae coniugationis modo pares habet, modo |una syllaba uincit, numquam autem minuitur: pares, ut ago egi, frango |fregi, uinco uici; uincit: credo credidi, accerso accersiui, occulo |occului, curro cucurri. et notandum est in omnibus uerbis disyllabis, |quibus interposita est consonans, quod, si pares sint in praeterito et in |praesenti syllabae, paenultima uel natura uel positione producitur, siue sit |in praesenti longa siue non, ut iŭuo iūui, rĕgo rēxi, lĕgo lēgi, frāngo |frēgi, scāndo scāndi, lūdo lūsi, exceptis scindo scĭdi, findo fĭdi, |bibo bĭbi. si enim pura sit paenultima, in plerisque corripitur etiam |in praeterito, ut luo lŭi, nuo nŭi, spuo spŭi, suo sŭi, ruo rŭi, |eo ĭi (inuenitur et īui); in paucis producitur, ut struo strūxi, fluo |flūxi, neo nēui. idem fit etiam, cum a trisyllabis praesentibus disyllaba |fiunt praeterita, ut sedeo sēdi, uideo uīdi, facio fēci, capio cēpi, |iacio iēci, augeo aūxi, ardeo ārsi, foueo fōui, faueo fāui. in |crescentibus uero, in quibus repetitio fit principii per praeteritum, paenultimae |0460| uel antepaenultimae principalis syllabae praesentis tempora seruantur in |praeteriti paenultima, ut caēdo cecīdi, cūrro cucūrri, mōrdeo |momōrdi, tōndeo totōndi, spōndeo spopōndi, fāllo fefēlli, pēdo pepēdi, |cădo cecĭdi, părio pepĕri, căno cecĭni, tēndo tetēndi, pōsco |popōsci. excipiuntur pēllo pepŭli, tāngo tetĭgi, pāngo pepĭgi, pūngo |pupŭgi, dīsco didĭci, percēllo percŭli et tūndo tutŭdi, unde |Horatius in epistularum libro II: |«speratum meritis. diram qui contŭdit hydram». |et in prima quidem coniugatione principium immobile manet in supra |dicto tempore exceptis quattuor uerbis: sto steti, do dedi, lăuo lāui, |iŭuo iūui. illa enim duplicant consonantem, haec uocalem in praesenti |correptam paenultimam in praeterito perfecto producunt, quod in nullo |alio supra dictae coniugationis accidit uerbo. in secunda uero et tertia |in omni loco est, ubi inuenimus moueri literas uel syllabas praesentis. |per singulas igitur tam uocales quam consonantes per ordinem ostendemus |solitas fieri mutationes. |a breuis modo manet eadem, ut căreo cărui, răpio răpui, uăleo |uălui, modo producitur: făueo fāui, modo mutatur in e correptam, ut |cădo cĕcidi, tăngo tĕtigi, modo in e productam, ut ăgo ēgi, făcio |fēci, iăcio iēci, frăngo frēgi. producta uero non mutabitur: rādo |rāsi, pāreo pārui. et sciendum, quod, cum a breuis in e productam |conuertitur, uel disyllabum est tam praesens quam praeteritum, ut ăgo |ēgi, frăngo frēgi, uel a praesenti trisyllabo praeteritum disyllabum fit, |ut făcio fēci, iăcio iēci; in e uero correpta m ex contrario, quando a |praesenti disyllabo praeteritum fit trisyllabum: cădo cĕcidi, tăngo |tĕtigi. |e correpta modo eadem manet, ut ĕgeo ĕgui; modo producitur, ut |0461| lĕgo lēgi, sĕro sēui, cĕrno crēui, sĕdeo sēdi, uĕnio uēni; modo |mutatur in a productam, ut stĕrno strāui; modo in i correptam, ut ĕo |ĭi; productam, ut tĕro trīui; modo in u correptam, ut docĕo docŭi, |monĕo monŭi. producta si fuerit, in praeterito quoque producitur uel |natura uel positione, ut cēdo cēssi, crēdo crēdidi. |i correpta modo manet eadem, ut nĭteo nĭtui; modo producitur, ut |uĭdeo uīdi, cupĭo cupīui; modo in e conuertitur uel natura uel positione |longam: incĭpio incēpi, aspĭcio aspēxi; modo in u, ut rapĭo rapui. |producta manet eadem, ut fīgo fīxi, rīdeo rīsi, nītor nīsus, fīdo |fīsus. |o correpta modo manet eadem, ut dŏceo dŏcui, cŏndo cŏndidi; |modo producitur, ut mŏueo mōui, fŏueo fōui, fŏdio fōdi. o producta |in quibusdam manet, ut ōro ōraui, dōno dōnaui, in aliis corripitur, ut |pōno pŏsui, cōgo cŏegi. |u correpta modo manet eadem, ut rŭo rŭi; modo producitur natura |uel positione, ut fŭgio fūgi, strŭo strūxi, flŭo flūxi. producta |quoque modo manet modo mutatur, ut excūdo excūdi, lūdo lūsi, tūndo |tutŭdi. |ae diphthongus in quibusdam manet: quaero quaesiui, laedo |laesi; in aliis mutatur in i productam: caedo cecīdi. |au manet eadem, ut augeo auxi, haurio hausi; mutatur in uno |anomalo in abs: aufero abstuli. |b manet: bibo bibi, habeo habui; mutatur in ps uel duas s: |scribo scripsi, nubo nupsi, iubeo iussi (quaeritur tamen de scripsi |et nupsi, cur non per b, sed per p scribantur; et est causa euphoniae, |quod in principio syllabae b ante s uel ante t inueniri non potest, ut |ipse, aptus. nam absonus, abstinens et similia non in principio |syllabae habent coniunctas b et s, cum praepositio separatim est syllaba |0462| accipienda. igitur participia quoque supra dictorum uerborum |rationabiliter per p et t scribuntur: scriptus, nuptus, et nomina ex his deriuata: |scriptor, nuptiae). |c modo manet, ut a doceo docui, facio feci; modo duplicatur, |ut cano cecini, cado cecidi, caedo cecidi; modo transit in s, ut |mulceo mulsi, farcio farsi; modo in x, ut duco duxi, sancio sanxi. |d manet eadem: candeo candui, defendo defendi; duplicatur: |perdo perdidi, credo credidi; transit in s: laedo laesi; uel in duas |s: cedo cessi. |f manet: ferueo ferui, frango fregi; duplicatur: fallo fefelli. |g seruatur eadem: egeo egui, lego legi; uel mutatur in s, ut |algeo alsi, turgeo tursi, mergo mersi; uel in x: frigeo frixi, augeo |auxi, tingo tinxi, pingo pinxi; subtrahitur: gigno genui. |h est ubi manet integra: habeo habui; est ubi mutatur in x: traho |traxi, ueho uexi. |l manet per se, ut oleo olui, alo alui, occulo occului; uel |mutatur in s, ut uello uulsi; uel subtrahitur, ut percello perculi, pello |pepuli. |m manet: timeo timui, emo emi; assumit ps: demo dempsi, |como compsi, promo prompsi; geminatur, ut mordeo momordi; |subtrahitur: rumpo rupi. |n seruatur eadem, ut moneo monui; assumit s, maneo mansi; |mutatur in s: pono posui; uel in ps: temno tempsi; uel in u loco |consonantis: sterno straui, decerno decreui; subtrahitur: linquo liqui, |uinco uici. |p manet: sapio sapui, rapio rapui, pareo parui, peto petiui; |repetitur: pello pepuli, parco peperci, pendeo pependi; assumit s: |repo repsi, scalpo scalpsi; conduplicatur: reperio repperi. |q manet eadem: quaero quaesiui, queo quiui; transit in s: |torqueo torsi. |0463| r manet: curro cucurri, terreo terrui; transit in s: quaero |quaesiui, uro ussi, haurio hausi; uel in u loco consonantis: tero triui. |s manet: censeo censui, arcesso arcessiui. |t manet: uerto uerti; transit in s: mitto misi, concutio concussi. |x manet: texo texui, nexo nexui. |sunt igitur formae generales praeteriti perfecti octo: in ui syllabam, |ii, ui diuisas, si, xi et i antecedente consonante, quae in |praesenti tempore ante o uel eo uel io inuenitur, et quae in principio |geminat consonantem et quae in fine. |et in ui quidem quattuor coniugationum sunt uerba, quae terminant |praeteritum, ut amo amas amaui, fleo fles fleui, cupio cupis cupiui, |munio munis muniui. |in ii uero tertiae et quartae, quae in iui desinentia intercepta u |consonante corripiunt i paenultimam, ut cupiui cupĭi, arcessiui arcessĭi, |siui sĭi, muniui munĭi, audiui audĭi. |in ui diuisas omnium coniugationum uerba inueniuntur terminantia: |primae, ut tono tonas tonui, seco secas secui; secundae: teneo |tenes tenui, habeo habes habui; tertiae: annuo annuis annui, pono |ponis posui, alo alis alui; quartae: aperio aperis aperui, prosilio |prosilis prosilui. |in si secundae et tertiae et quartae; secundae: ardeo arsi, |rideo risi, suadeo suasi; tertiae: ludo lusi, cedo cessi, uro ussi, |scalpo scalpsi; quartae: raucio rausi, haurio hausi, farcio farsi. |in xi similiter secundae et tertiae et quartae; secundae: augeo auxi, |frigeo frixi, mulgeo mulxi; tertiae: duco duxi, pingo pinxi, coquo |coxi, uiuo uixi; quartae: sancio sanxi. |i habent post consonantem ante o uel eo uel io praesentis |temporis et in prima, ut iuuo iuui, lauo laui; et in secunda, ut |prandeo prandi, sedeo sedi, uideo uidi, foueo foui; et in tertia: bibo |bibi, lego legi, defendo defendi, fugio fugi, fodio fodi; et in |0464| quarta: reperio repperi, comperio comperi. geminant consonantem |in prima quidem coniugatione duo monosyllaba: do dedi, sto steti; |in secunda principales modo syllabas: mordeo momordi, tondeo totondi; |in tertia alia principales, alia finales: principales quidem, ut disco |didici, cano cecini, pello pepuli; finales uero, ut credo credidi, uendo |uendidi. |formis igitur generalibus praeteriti cognitis nunc necessarium esse |existimo de paenultimis quoque uniuscuiusque formulae syllabis generaliter |tractare. non minus enim hae quoque ad omnem rationem declinationis |tam praeteriti perfecti quam plusquamperfecti nec non etiam participiorum |eiusdem temporis necessariae sunt. |in ui terminantium omnis paenultima longa est uel natura uel |positione, et uel in praesenti quoque habent u loco consonantis, ut iuuo |iūui, lauo lāui, moueo mōui, caueo cāui, paueo pāui, faueo fāui, |foueo fōui, uoueo uōui, uoluo uōlui, soluo sōlui; uel a secunda |persona praesentis nascuntur abiecta s et assumpta ui: amas amāui, oras |orāui, fles flēui, comples complēui, cupis cupīui, audis audīui; |uel pro n uel r uel sc, quae in praesenti tempore inueniuntur ante o, u |habent loco consonantis principalem extremae syllabae in praeterito |perfecto, ut sino sīui, decerno decrēui, tero trīui, quiesco quiēui, |pasco pāui. |et primae quidem coniugationis et tertiae uerba in ui syllabam |facientia praeteritum perfectum, quae a prima persona nascuntur, pares |habent tam in praesenti quam in praeterito perfecto syllabas, ut iuuo iuui, |lauo laui, sterno straui, sino siui, tero triui, ascisco asciui, |excepto quaero quaesiui, pono posiui antique, quod nunc dicimus posui. |quae uero a secunda persona nascuntur, superant in praeterito eandem |secundam personam una syllaba, ut accusas accusaui, deles deleui, |cupis cupiui, munis muniui. |0465| secundae uero, quae u loco consonantis ante eo habent, producunt |paenultimam, quae in praesenti corripitur, et eo in i conuertentia una |syllaba minuuntur in praeterito perfecto, ut căueo cāui, mŏueo mōui, |păueo pāui, uŏueo uōui, făueo fāui, fŏueo fōui. |in ui diuisas praeteritum perfectum exire in omni coniugatione |inuenitur, et si uocalis sit paenultima ante o in praesenti, pares habet |syllabas eius praeteritum. inueniuntur autem eiusdemmodi uerba in secunda uel |tertia uel quarta coniugatione, ut doceo docui, moneo monui, rapio |rapui, annuo annui, aperio aperui, cooperio cooperui; sin uero |consonans sit ante o in praesenti, praeteritum una syllaba abundat, quod in |prima quidem coniugatione in omnibus in ui diuisas terminantibus |praeteritum inuenies, ut domo domui, ueto uetui, sono sonui, seco |secui; in tertia uero hoc idem obseruatur in iis omnibus, quae non |habent uocalem ante o, ut occulo occului, tremo tremui, pono posui, |succino succinui, quod in secunda uel quarta coniugatione non potest |inueniri, cum haec i, illa e semper habent ante o finalem. et attendendum, |quod paenultimae uel antepaenultimae praesentis tempora seruant in |huiuscemodi praeterito, siue pares habeant syllabas siue abundent ut dŏmo |dŏmui, uĕto uĕtui, trĕmo trĕmui, nōlo nōlui, pāreo pārui, cāndeo |cāndui, hăbeo hăbui, apĕrio apĕrui, excepto uno: pōno pŏsui, quod |cum in praesenti producit paenultimam po, in praeterito eandem |antepaenultimam factam corripit; nec mirum, cum solum hoc in no desinens |et n in s mutauit in praeterito et in ui diuisas terminauit et, sicut supra |diximus, ueteres in ui quoque syllabam hoc protulerunt. omnis autem |paenultima supra dictae formae (hoc est in ui diuisas desinentium) |corripitur; raro enim in Latinis dictionibus uocalem paenultimam ante alteram |uocalem productam inuenies. ideo autem diximus raro, quia in fio |uerbo auctores producunt paenultimam, ut Virgilius in bucolico: |«omnia uel medium fīant mare; uiuite siluae», |0466| in ius enim terminantis genetiui paenultima anceps est. in Graecis |autem dictionibus saepe hoc inuenitur, ut Menelāus, spondēus, «dīa |Camilla». |in si terminantium perfectum paenultimae uel natura uel positione |producuntur. natura, ut rideo rīsi, ludo lūsi, raucio rausi, haurio |hausi; positione uel geminata s, ut gero gēssi, cedo cēssi, premo |prēssi, uro ūssi, percutio percūssi; uel l n r p ante si positis, ut |algeo ālsi, maneo mānsi, ardeo ārsi, tergeo tērsi, repo rēpsi, scalpo |scālpsi. et secundae quidem uel quartae minuunt unam syllabam in |praeterito, ut rideo risi, suadeo suasi, urgeo ursi, ardeo arsi, farcio farsi, |raucio rausi, sarcio sarsi; tertiae uero pares habent tam in praesenti |quam in praeterito, nisi si uocalem habeat ante o, ut ludo lusi, mitto |misi, rado rasi, rodo rosi. si enim uocalem habeat, minuit ea quoque |unam syllabam, ut concutio concussi, excutio excussi; secunda enim |quoque et quarta ideo minuunt, quia uocales habent ante o. |in xi terminantia praeteritum perfectum secundae et tertiae et |quartae coniugationis inueniuntur. et tunc tantum natura quoque producunt |paenultimam, quando sit e, ut rego rēxi, tego tēxi, illicio illēxi. in |aliis enim positione sunt longae tantum, ut traho trāxi, uincio uīnxi, |duco dūxi, quod ostenditur esse correptum ex nomine, quod ab eo |deriuatur et corripitur, dux dŭcis, sicut rēxi produci approbatur ex |nomine, quod ab eo nascitur, rex rēgis (quaeritur igitur, an luceo lūxi |debeat natura producta accipi, cum lūx producatur. in quo etiam illud |quaeritur, nomen a uerbo an magis ex nomine uerbum natum sit, quod |esse mihi uerius uidetur, quomodo ab igne igneo et ignesco et a |flamma flammo). |quae praesentis temporis consonantes seruantia ante o uel eo uel |io positas easdem ante i habent finalem in praeterito, paenultimas uel |natura uel positione habent productas, siue sint in praesenti correptae siue |productae, ut iŭuo iūui, lăuo lāui, uĭdeo uīdi, sĕdeo sēdi, făueo fāui, |0467| lĕgo lēgi, defēndo defēndi, fŏdio fōdi, fŭgio fūgi, uĕnio uēni. |excipiuntur quae in praesenti paenultimam i habent correptam eamque |seruant in praeterito quoque paenultimam. ea enim non producitur in |praeterito per hanc formam, etiamsi in praesenti positione fit longa, ut bĭbo |bĭbi, fīndo fĭdi, scīndo scĭdi. et sciendum, quod in his quoque in eo |uel in io desinentia uerba una syllaba minuuntur in praeterito, ut sedeo |sēdi, foueo fōui, moueo mōui, paueo pāui, prandeo prāndi, uenio |uēni, reperio rēppĕri, quod notandum est, quod antepaenultimam, non |paenultimam produxit positione; alia uero pares habent syllabas cum |praesenti, ut iuuo iūui, lego lēgi, frango frēgi, defendo defēndi, ago ēgi. |repetunt consonantes primae quidem coniugationis duo monosyllaba: |do dĕdi, sto stĕti, et ex his composita: reddo reddĭdi, resto restĭti; |habent autem paenultimas breues. secundae uero in principio repetunt |quaedam et habent paenultimas positione longas, sicut in praesenti |antepaenultimas, ut tōndeo totōndi, mōrdeo momōrdi, spōndeo spopōndi, |pēndeo pepēndi. tertiae autem quaedam in principio repetunt, quaedam |in fine: in principio repetentia, si in praesenti paenultimam breuem |habuerint, in praeterito quoque corripiunt eam: cădo cecĭdi, căno cecĭni, |parĭo pepĕri. sin longa sit in praesenti, paenultima naturaliter in |praeterito quoque producitur, ut caēdo cecīdi, pēdo pepēdi. sin positione |sit in praesenti paenultima longa, est quando seruatur in praeterito, est |quando abiecta consonante corripitur; seruatur in his: pōsco popōsci, |pārco pepērci, fāllo fefēlli, tēndo tetēndi, pēndo pepēndi, cūrro |cucūrri; abiecta consonante corripitur in his: dīsco didĭci, pēllo pepŭli, |tāngo tetĭgi, pāngo pepĭgi, pūngo pupŭgi, tūndo tutŭdi. et |attendendum, quod omnia ea, quae geminant principalem, seruant non solum |consonantem, uerum etiam uocalem primae syllabae praesentis temporis |tam in prima quam in secunda syllaba, nisi si a sit; ea enim in e |0468| conuertitur, ut posco poposci, tendo tetendi, pendo pependi, curro |cucurri, disco didici, pungo pupugi; excipitur pello pepuli. a uero in |e mutatur, ut fallo fefelli, parco peperci, tango tetigi, pango pepigi, |cano cecini, cado cecidi. et uide, quod si paenultima longa sit, ea |quoque seruat e, ut parco pepērci, fallo fefēlli, sin breuis, in i |conuertitur: tetĭgi, pepĭgi, cecĭdi, cecĭni. |in hac enim coniugatione (id est tertia) etiam in fine fit repetitio |eiusdem syllabae ubique paenultima correpta: uendo uendĭdi, credo credĭdi, |reddo reddĭdi. et sciendum, quod una syllaba abundat praeteritum, in |quo fit repetitio principalis uel finalis, tam in prima quam in tertia |coniugatione, nisi si i sit ante o, ut do dedi, sto steti, resto restiti, curro |cucurri, parco peperci, cano cecini, caedo cecidi; pario uero, quia |i habuit ante o, pares habuit syllabas tam in praesenti quam in praeterito |perfecto: pario peperi. | |quoniam igitur de generalibus praeteriti perfecti temporis uerborum |formis collectim docuimus, nunc separatim per singulas coniugationes de |uariis eiusdem temporis speciebus, cuius difficillima est tractatio omnium |uerbi quaestionum, disserere conemur. |primae coniugationis uerba a secunda persona indicatiui modi, quae |in as desinit, tam in actiua quam in neutrali significatione abiecta s et |addita ui faciunt praeteritum perfectum, ut amo amas amaui, oro oras |oraui, accuso accusas accusaui, meo meas meaui, hio hias hiaui, flo |flas flaui, no nas naui. excipiuntur haec, quae in ui diuisas faciunt |praeteritum subtracta a: domo domas domui, crepo crepas crepui, |frico fricas fricui, mico micas micui, seco secas secui, sono sonas |sonui, tono tonas tonui, ueto uetas uetui. plico plicas plicui uel |0469| plicaui, quod maxime ex compositis dinoscitur. nam cum praepositione |magis per ui diuisas, cum nomine uero compositum per aui terminat |perfectum, ut implico implicui, applico applicui, explico explicui, replico |replicui, complico complicui; duplico uero duplicaui, triplico triplicaui, |multiplico multiplicaui. inuenitur tamen etiam cum praepositione in aui |faciens praeteritum, sed in raro usu. Pacuuius: |«qua te adplicauisti tam aerumnis obruta». |Cicero rhetoricon II: «quod in itinere tam familiariter se |adplicauerit». Varro de poetis libro I: «deinde ad Siculos se |adplicauit». cubo quoque cubui facit, a quo composita tam primae |quam tertiae coniugationis inueniuntur, eundem tamen habent perfectum: |incubo incubas incubui et incumbo adiecta m incumbis incubui. nexo |quoque nexas uel nexis, ut Probo placet, nexui. Virgilius tamen |in V: |«nexantem nodis seque in sua membra plicantem», |secundum primam protulit coniugationem. Liuius uero in Odissia: |«nexebant multa inter se flexu nodorum / |dubio». |Accius in Deiphobo: |«nos continuo ferrum eripimus, omnibus manicas |neximus». |0470| necto tamen eius est primitiuum; nam quomodo a participio amplexus, |quod ex uerbo nascitur amplector, fit uerbum frequentatiuum amplexor |amplexaris, sic a participio nexus, quod nascitur a uerbo necto, fit |frequentatiuum nexo nexas, unde manifestum, quod rationabilius hoc |secundum primam coniugationem protulit Virgilius. a necto tamen |similiter nexui protulerunt plerique, quidam tamen etiam nexi, necto |nexi dicentes et nexus, ut flecto flexi et flexus. Virgilius in V: |«et paribus palmas amborum innexuit armis». |Lucilius in V: |«hic solus uigilauit, opinor, / |et cum id mi uisus facere est, tum retia nexit». |supra dictis addunt quidam neco necaui uel necui, sicut et Probus et |Charisius et Diomedes, ideo quod participium praeteriti passiuum et |necatus a necaui et nectus a necui facit. Horatius in I | epistularum: |«spem mentita seges, bos est enectus arando». |Liuius ab urbe condita XXI: «fame, frigore, illuuie, squalore |enecti». Cicero Tusculanarum I: |«enectus siti / |Tantalus». |sed proprie necatus ferro, nectus uero alia ui peremptus dicitur. |Ennius: |«hos pestis necuit, pars occidit illa duellis». |0471| excipiuntur praeterea haec quattuor: sto steti, do dedi, iuuo iuui, |lauo laui, quod antiqui tertiae quoque coniugationis declinatione proferunt, |lauo lauis lauit. Plautus in Pseudulo: |«gestas tabellas † eas lacrimis lauis». |Virgilius in X: |«lauit inproba taeter / |ora cruor». |idem in III: |«fluidum lauit inde cruorem». |a do quoque composita et a monosyllabis praepositionibus tertiae sunt |coniugationis, ut addo addis, reddo reddis, trado tradis, prodo prodis. |nam circumdo circumdas facit, quia circum et disyllabum est et magis |aduerbium. et hoc solum uerbum primae coniugationis a paenultimam in |praesenti et in praeterito imperfecto et futuro et infinito et participio |praeteriti corripit: dămus dătis dăris dătur dăbam dăbo dăre dătus dăturus |et quae ex hoc solent fieri, ut dăbamini. da enim ubique ante finem |corripitur in hoc uerbo simplici, ut dăturus dătum dătu dător. |Virgilius in I Aeneidos: |«uix e conspectu Siculae telluris in altum / |uela dăbant laeti». |in eodem: |«adsit laetitiae Bacchus dător et bona Iuno». |in eodem: |«o passi grauiora, dăbit deus his quoque finem». |idem in eodem: |«si dătur Italiam sociis et rege recepto». |idem in VI: |«cui dătus haerebam custos cursusque regebam». |idem in III: |«et pater Anchises dăre fatis uela iubebat». |0472| Persius: |«quin dămus id superis, de magna quod dare lance / |non possit magni Messalae lippa propago?». |a sto quoque composita seruant duplicationem praeteriti, ut resto |restiti, consto constiti, prosto prostiti. Ouidius tamen abstit pro |abstitit protulit in XI metamorphoseon: |«Alcyonae lacrimas et quae pars admonet abstit». |et absisto enim et absto abstiti facit. |supinum uel participiale in um desinens omnia primae coniugationis |uerba, quae in aui praeteritum terminant, ui in tum conuertentia |faciunt, ut amaui amatum, oraui oratum, flaui flatum. quae uero in ui |diuisas desinunt, si c ante o habuerint, mutant ui in tum, ut frico |fricui frictum, unde Iuuenalis in II: |«si prurit frictus ocelli / |angulus». |similiter seco secui sectum. sic ergo necui nectum fecit. Ouidius in |IIII metamorphoseon: |«nec tu iam poteras enectum pondere terrae / |tollere, nympha, caput». |mico quoque micui mictum debet facere. sed dubitationis causa, quia |mingo quoque mictum facit, in usu non inuenitur, quamuis ab eo uerbo |compositum dimico dimicaui facit et dimicatus (Liuius in † XXXIII: |«iusta quoque acie et collatis signis dimicatum, quidam |auctores sunt»), quamquam emico emicui faciat. Lucanus libro I: |«qualiter expressum uentis per nubila fulmen / |emicuit». |0473| plico etiam et plicatum et plicitum facit, quia et plicaui et plicui. |ex eo igitur composita paenultimam a uel i habent in supino: duplicaui |duplicatum, explicui explicitum, implicui uel implicaui, quod in raro |usu est, implicitum et implicatum. unde Lucanus in III: |«implicitas magno Caesar torpore cohortes», |Cicero uero in Pisonem: «quid auaritiae, quae criminibus |infinitis implicata est, summam nunc explicem?». in eodem: |«familiaritate implicatus». Sallustius in IIII historiarum: |«inplicatae rates ministeria prohibebant». |alia uero in ui diuisas praeteritum desinentia ui in itum |conuertunt in supino paenultima correpta: domui domĭtum, cubui cubĭtum, |sonui sonĭtum, tonui tonĭtum (Horatius tamen in epodo intonata |protulit secundum analogiam pro intonita: |«non me Lucrina iuuerint conchylia / |magisue rhombus aut scari, / |si quos Eois intonata fluctibus / |hiemps ad hoc uertat mare»), |uetui uetĭtum, crepui crepĭtum [accubui accubĭtum]. Statius in I | Achilleidos: |«quem quisque sacrasset / |accubitu genioque locum». |haec tamen ipsa et secundum tertiam uetustissimi protulisse inueniuntur |coniugationem, ut Ennius in XI annali: |0474| «tunc clipei resonunt et ferri stridit acumen». |idem in XIIII: |«litora lata sonunt». |Accius in Clytaemnestra: |«sed ualuae resonunt regiae». |Lucretius: |«caligare oculos, sonere aures». |steti uero stātum supinum paenultima producta debet facere, unde |Lucanus in II: |«constātura fides superum», |cum dătum et dătus, sicut superius ostendimus, corripiant a |paenultimam. est tamen in hoc quoque notandum, quod nomina ab eo deriuata |a paenultimam corripiunt uel antepaenultimam, ut stătus stăta stătum |stăbilis. Lucanus in X: |«quorum stăta tempora flatus». |idem in V: |«quam non e stăbili, tremulo sed culmine cuncta / |despiceret». |composita ab eo uarie uetustissimi protulerunt, asto astitum et astatum, |praesto praestitum et praestatum. Aemilius Porcina orator in | oratione, uti lex Aemilia abrogetur: «tempore adstiturum |atque petiturum me esse». Brutus in epistulis: «occiso Gaio |Caesare, postquam mare transierat, praestatum est». |u uero longam ante tum unum habet: iūtum et ab eo |0475| compositum adiūtum. au quoque unum: lautum, quamuis uetustissimi etiam |lauatum solebant dicere. unde Terentius in eunucho: |«abeunt lauatum, perstrepunt», |pro lautum, et Ouidius in III fastorum: |«Siluia Vestalis (quid enim uetat inde moueri?) / |sacra lauaturas mane petebat aquas». |potum quoque pro potatum. Virgilius in bucolico: |«et potum pastas age, Tityre, et inter agendum». |Terentius autem in Phormione perfecte protulit: |«nam potaturus † apud me est». |Virgilius in bucolico: |«huc ipsi potum uenient per prata iuuenci». |idem in georgicon IIII: |«quoque modo potis gauderent intiba † fibris». |Lucanus in V: |«Strymona sic gelidum bruma pellente relinquunt / |poturae te, Nile, grues». |sciendum autem, quod in um desinens supinum accepto uerbo |infinito, quod est ire, facit infinitum futuri, ut oratum ire, domitum |ire, lautum ire uel lauatum ire, statum ire. frequenter tamen |antiquissimi neutro participio futuri addebant esse et infinitum futuri |significabant, oraturum esse pro oratum ire dicentes et facturum esse pro |factum ire. Cato in V originum: «illi polliciti sese facturum |omnia», per ellipsin esse pro factum ire, quod Graeci dicunt ποιήσειν, |quod est infinitum futuri. Lucilius in XVII ad Penelopam |conuersus: |0476| «nupturum te nupta negas, quod uiuere Vlixen / |speras». |in hoc quoque subaudiendum est esse, id est nupturum esse pro |nuptum ire, γαμηθήσεσθαι. Sulla in uicesimo primo rerum suarum: |«ad summam perniciem rempublicam peruenturum esse», pro |peruentum ire, ἐλεύσεσθαι. ||secunda coniugatio in eo desinit. et ea terminatio propria est |secundae coniugationis, exceptis paucis primae coniugationis: meo meas, |beo beas, laqueo laqueas, nauseo nauseas, enucleo enucleas, creo |creas, screo screas, calceo calceas, quod alii calcio calcias, et quartae |duobus: eo is, queo quis et quae ex eis componuntur, ut adeo, redeo, |pereo, ueneo, nequeo. in eo i antecedente unum inuenitur, cieo. unde |Virgilius in I: |«bella cient primaque uetant consistere terra». |idem in VI: |«aere ciere uiros Martemque accendere cantu». |inuenitur tamen hoc idem etiam in io desinens quartae coniugationis. |unde Statius in IIII Thebaidos: |«suus excit in arma / |antiquam Tiryntha deus». |Lucanus in II: |«nunc urbes excite feras, date gentibus arma». |Lucretius: |0477| «aurarum cimus ad ortus». |Liuius in CXVIII: «aduersus interfectores Gai Caesaris |ultoribus manum conparans concibat». praeteritum eius tam in ui |quam in ii desinit, ciui uel cii. Lucanus in VII: |«quantas in proelia numquam / |conciuere manus». |Virgilius in V: |«famaque finitimos et clari nomen Acestae / |excierat». |obseruandum autem in omnibus est uerbis, quod si minuat |praesentis syllabas praeteritum, necessario paenultimam producit, siue producta |siue correpta sit in praesenti, nisi syncopam patiatur, ut cieo cīui et per |syncopam cĭi, rideo rīsi, faueo fāui, augeo auxi, moueo mōui, |sedeo sēdi, facio fēci, fugio fūgi, fodio fōdi, uenio uēni. ergo liqueo |licŭi et langueo langŭi pares habent in praeterito et in praesenti |syllabas, corripiunt enim paenultimas praeteriti, idque usus comprobat. |Ouidius in VI metamorphoseon: |«inposito fratri moribunda relangŭit ore». |idem in IIII: |«nectare corpus / |delicŭit». |idem in VII: |«delicŭit stagnumque suo de nomine fecit». |u loco consonantis ante eo habentia eo in i conuersa faciunt |praeteritum et producunt paenultimam necessario secundum praemonstratam |0478| regulam, ut moueo mōui, foueo fōui, faueo fāui. inueniuntur autem |auctores, qui, quomodo in praeterito primae coniugationis in ui syllabam |terminante faciunt in secunda tam singulari quam plurali et in tertia |plurali in unt desinente persona paenultimae syncopam syllabae, sic etiam in |secunda coniugatione, quando praeteritum in ui desinit, ut Virgilius |in IIII: |«Hyrcanaeque admorunt ubera tigres», |pro admouerunt. Horatius in sermonum I: |«hunc hominem uelles si tradere, dispeream, ni / |summosses omnes». |coniueo, quod etiam coniuo secundum tertiam protulerunt ueteres, |praeteritum tam in ui quam xi habuit. Ninnius Crassus in XXIIII | Iliados: |«nam non coniui oculos ego deinde sopore». |Turpilius uero in paraterusa: |«dum ego conixi somno, hic sibi prospexit uigilans |uirginem». |ferueo quoque etiam feruo inuenitur, ab utroque tamen praeteritum |ferui dicitur. Terentius in adelphis: |0479| «sperabam iam deferuisse adulescentiam». |nec solum ea diuersarum coniugationum inueniuntur uerba, sed multa |praeterea, ut strideo strides et strido stridis, fulgeo fulges et fulgo |fulgis, denseo denses et denso densas, oleo oles et olo olis. Caluus |coniuere infinitum secundum tertiam coniugationem correpta paenultima |protulit: |«cum grauis ingenti coniuĕre pupula somno». |Persius uero secundae protulit: |«uae, nisi coniues! oleum artocreasque popello / |largior». |a ferueo Virgilius in I: |«feruet opus redolentque thymo fragrantia mella». |idem in VIII a feruo: |«feruere Leucaten auroque effulgere fluctus». |Lucilius: |«feruit nunc, feruet ad annum». |Terentius in adelphis: |«† cum maxime feruit, tam placidum quasi ouem reddo». |unde feruesco. dicitur tamen etiam per b ferbeo, ex quo ferbui. |Horatius in I sermonum: |«uelatumque stola, mea cum conferbuit ira». |unde et ferbesco. a strideo Lucanus in VI: |«auribus incertum feralis strideat umbra», |a strido Virgilius in VIII: |«striduntque cauernis / |stricturae Chalybum et fornacibus ignis anhelat». |0480| a fulgeo Virgilius in V: |«ductores auro effulgent», |a fulgo idem in VIII: |«auroque effulgere fluctus». |a denso Ennius in VIII annalium: |«densantur campis horrentia tela uirorum», |a denseo Virgilius in X: |«extremi addensent acies». |ab oleo Terentius in adelphis: |«olet unguenta de meo», |ab olo Plautus infiniti uerbi secundam syllabam corripuit in | mustellaria: |«non omnes possunt olĕre unguenta exotica». |supinum a praeterito fit mutata ui in tum, ut ciui citum, moui |motum, foui fotum. nec solum in secundae coniugationis uerbis in ui |praeteritum facientibus, sed etiam in aliis est obseruandum, ut amaui |amatum, accusaui accusatum, adiuui adiutum, cupiui cupitum, accersiui |accersitum, arcessiui arcessitum. excipiuntur laui lautum, caui cautum, |faui fautum, quae differentiae causa pro a longa au diphthongum |habuerunt, propter latum, catum, fatum, quae alias habent significationes. et |sciendum, quod in omnibus huiuscemodi supinis paenultima producitur, |exceptis sătum a sero seui (quod etiam serui habuit in usu antiquitas, unde |0481| sertum) et a sino siui sĭtum, et a pono posui, uel posiui secundum |antiquos, posĭtum. lĭtum quoque et ĭtum notanda sunt. Virgilius | georgicon IIII: |«et paribus lita corpora guttis». |in deo exeuntia, longa uocali naturaliter antecedente uel ar syllaba, |deo in si conuersa faciunt praeteritum perfectum, ut suādeo suasi, |rīdeo risi, ardeo arsi, e uero uel i breuibus ante d positis, producunt |easdem uocales et eo in i mutata faciunt praeteritum: sĕdeo sēdi et |ex eo composita, insĭdeo insēdi, subsĭdeo subsēdi, resĭdeo resēdi; |uĭdeo uīdi, inuĭdeo inuīdi, prouĭdeo prouīdi. et notandum, quod a |sedeo composita, quamuis in praesenti e in i conuertant, in praeterito tamen |eandem e productam seruant, ut possideo possēdi. strideo quoque |stridi facit, quod etiam strido stridis tertiae coniugationis inuenitur, |i autem tam in praesenti quam in praeterito productam habet. Virgilius |in VIII: |«strīduntque cauernis / |stricturae Chalybum et fornacibus ignis anhelat». |Lucanus in VI: |«auribus incertum feralis strīdeat umbra». |Statius in IIII: |«huius inaspectae luco strīdere sagittae». |Accius in Alcestide: |«cum strīderat retracta rursus inferis». |sin autem prima syllaba in deo terminatorum post mutam aliquam uel m |semiuocalem e uel o correptas habuerit in aliquam liquidam desinentes, |duplicatur, sic tamen, ut priori geminatarum extrema consonans |subtrahatur, et sic eo in i conuersis fit praeteritum perfectum, ut pĕndeo |pependi, tŏndeo totondi, mŏrdeo momordi, spŏndeo spopondi, a quo |etiam s in secunda demitur syllaba euphoniae causa. in compositione |0482| tamen haec eadem non geminant supra dictam syllabam, ut respondeo |respondi, dependeo dependi, demordeo demordi, praemordeo praemordi, |detondeo detondi. uetustissimi tamen etiam detotondi protulerunt. |Ennius in annalibus: |«et detondit agros laetos atque oppida cepit». |at Varro in magno talento: |«detotonderat forcipibus uitiarium feris». |au ante deo habentia per participium in praeterito declinantur nunc: |audeo ausus sum, gaudeo gauisus sum; uetustissimi tamen et ausi pro |ausus sum et gauisi pro gauisus sum protulerunt. Cato censorius |in oratione pro Lucio Autronio: «beneficii postridie |iussisti adesse. in diem ex die non ausi recusare». Liuius in | Odissia: |«quoniam audiui, paucis gauisi». |L(ucius) Cassius Emina in II annalium: «idque admiratum esse |gauisi». in hoc uerbo etiam illud animaduertendum, quod ausim ausis |ausit pro subiunctiuo audeam audeas audeat inuenimus. Virgilius in |II georgicon: |«ausim uel tenui uitem committere sulco». |Ouidius in VI metamorphoseon: |«et nihil est, quod non inopino captus amore / |ausit, nec capiunt inclusas pectora flammas». |0483| omnia autem supra dicta uerba deo in sum conuertentia faciunt |supina: rideo risum, ardeo arsum, uideo uisum, mordeo morsum, |pendeo pensum, tondeo tonsum, respondeo responsum, audeo ausum: |gaudeo uero etiam i post u assumpsit euphoniae causa gauisum. a |sedeo praeterea geminat s sessum, et fortasse differentiae causa, ne, si |sesum diceretur, duae partes esse putarentur. alia uero omnia in deo |desinentia per ui diuisas proferunt praeteritum, ut candeo candui, |studeo studui, frondeo frondui, splendeo splendui, quorum supina |mutatione eo in i et assumptione tum debent fieri, ut canditum, studitum, |fronditum, splenditum. rarissime tamen ab omnibus neutris secundae |coniugationis, quae in ui diuisas faciunt praeteritum, inuenio uel |huiuscemodi supinum uel participium futuri, ut caleo calui, tepeo tepui, |horreo horrui, langueo langui, flacceo flaccui, rubeo rubui, palleo pallui; |si qua tamen inueniantur, i breuem ante tum habent. unde Iuuenalis |a careo carui in II: |«tollere dulcem / |cogitat heredem carĭturus turture magno», |et Cicero ualĭturus a ualeo. excipitur prandeo prandi. Plautus |in Menaechmis: |«prandi et potaui, scortum accubui». |id tamen quoque in sum facit supinum, quomodo superiora, ut |pransum, quod tamen, quamuis neutrum sit, habet participium praeteriti |pransus, ut caeno caenatus, iuro iuratus, careo cassus, pateo passus, |titubo titubatus. et multa praeterea a uetustissimis similiter sunt |prolata participia praeteriti a neutralibus uerbis, ut a seneo senectus, ὁ | γηράσας; discedo discessus, ὁ ἀναχωρήσας; intereo interitus, ὁ ἀναιρεθείς; |0484| obeo obitus, ὁ τεθνεώς; occido occasus, ὁ δύνας; potus, ὁ πεπωκὼς |καὶ ὁ ποθείς, ut iuratus ὁ ὀμόσας καὶ ὁ ὀμοθείς. Catullus: |«sed haec * fuere; nunc recondita / |senet quiete»; |senesco enim inchoatiuum est. Sallustius in IIII historiarum: |«omnes quibus senecto corpore animus militaris erat». |Caelius in IIII: «custodibus discessis multi interficiuntur». |Claudius: «pugna acriter commissa multis utrimque interitis». |Laeuius in Protesilao: |«cupidius miserulo obito». |Lucilius in II: |«quae horis sublata duabus / |omnia sunt sole occaso ductoque». |a decresco quoque decretum Laeuius protulit in III | erotopaegnion: |«nocte dieque / |decretum et auctum». |Terentius in hecyra: |«quid ais? cum uirgine una adulescens cubuerit / |plus potus». |hoc tamen idem Iuuenalis passiue protulit in IIII: |«epotaque flumina Medo / |prandente», |0485| sicut et iuratus tam actiue quam passiue profertur. Cicero in II | Verrinarum: «malo ei iurato suam quam iniurato aliorum |tabellas committere». Lucanus in VIII: |«mihi per Latium iurata tonantem». |a titubo quoque titubatus. Virgilius in V: |«uestigia presso / |haud tenuit titubata solo». |idem in II: |«nunc cassum lumine lugent», |quamuis a careo futuri participium non cassurus, sed cariturus |faciat, ut supra ostendimus Iuuenalem in II protulisse. a pateo |quoque passus nascitur teste Virgilio, qui ponit in III Aeneidos: |«et pater Anchises passis de litore palmis». |idem in II: |«passis Priameia uirgo / |crinibus». |in geo desinentia, l uel r antecedentibus, geo in si conuersa |faciunt praeteritum perfectum, ut indulgeo indulsi, fulgeo fulsi, algeo |alsi, urgeo ursi, turgeo tursi, tergeo tersi, quod Probus et |Charisius et Celsus et Diomedes comprobant et ipse omnibus ualidior |usus. Iuuenalis in I: |«sed mox et pocula torques / |saucius et rubra deterges uulnera mappa». |idem in V: |«uasa aspera tergeat alter». |Horatius in II sermonum: |0486| «posito pauone uelis quin / |hoc potius quam gallina tergere palatum». |Terentius in eunucho: |«egone? imperatoris uirtutem noueram et uim militum, / |sine sanguine hoc non posse fieri: qui abstergērem |uulnera?». |est enim quaternarius iambus, qui stare non potest, nisi paenultima |abstergērem producatur. mulgeo quoque mulsi facit, quamuis |differentiae causa quidam mulxi protulerunt, quia mulceo quoque mulsi |facit. sed Virgilius in III georgicon: |«quod surgente die mulsere horisque diurnis, / |nocte premunt». |Ennius in VII annalium: |«mulserat huc nauem conpulsam fluctibus pontus». |idem in VIIII: |«Ciclopis uenter uelut olim turserat alte / |carnibus humanis distentus». |Lucilius in XX: |«purpureo tersit tunc latas gausape mensas». |idem in IIII: |«obtursi ebrius». |syllaba uero naturaliter longa ante geo posita, mutant geo in xi et |faciunt praeteritum perfectum, ut lūgeo luxi, augeo auxi, frīgeo frixi. |alia uero omnia in geo desinentia eo in ui diuisas mutant in |praeterito, ut egeo egui, indigeo indigui, rigeo rigui, uigeo uigui. |quaedam supina in si praeteritum terminantia i in um conuertentia |faciunt, siue secundae seu tertiae sint coniugationis (nam quartae in tum |0487| faciunt supinum), ut indulsi indulsum uel indultum, unde |Marcellinus rerum gestarum XIIII: «tamquam licentia crudelitati |indulta», fulsi fulsum, alsi alsum, tersi tersum, arsi arsum, laesi |laesum, lusi lusum, mulsi mulsum et mulctum. Sallustius in |IIII historiarum: «dein lenita iam ira postero die liberalibus |uerbis permulcti sunt» (unde Cicero in contionem Metelli: |«permulsa atque recreata est». Varro in satura: «capite |permulso»). torsi quoque et tortum et torsum facit, itaque tortores |et torsores dicuntur. Cato in IIII originum: «Marsus hostem |occidit prius quam Paelignus, propterea Marrucini uocantur, |de Marso detorsum nomen». Terentius in Phormione: |«† bonorum contortor, legum distortor». |Cicero in IIII Verrinarum: «quod fanum denique, quod non |auersum atque extersum reliqueris?». a tergeo tersi tersum dixit |secundum supra dictam proportionem. excipitur ussi ustum faciens |supinum. |in xi uero proferentia praeteritum, cuiuscumque sint coniugationis, |xi in ctum uertentia faciunt supinum, ut luxi luctum, auxi auctum, |frixi frictum, aspexi aspectum, illexi illectum, duxi ductum, dixi |dictum, neglexi neglectum, traxi tractum, struxi structum. finxi |0488| fictum et pinxi pictum et strinxi strictum et minxi mictum |euphoniae causa n in supino abiciunt, quamuis iunxi iunctum et tinxi |tinctum et uinxi uinctum et cinxi cinctum et punxi punctum et sanxi |sanctum seruent in supino quoque n. excipiuntur flexi, fluxi, quae in |supinis quoque seruauerunt x: flexum, fluxum, quamuis uetustissimi et |fluctus pro fluxus et flucturus pro fluxurus soliti sunt dicere, unde |et fluctus ipse motus aquarum. in gui uero facientia praeteritum, |quia neutralia sunt, non habent in usu supina, debent autem secundum |analogiam in itum ea facere, sicut supra dictum est. |in queo desinens unum inuenitur secundae coniugationis in si |terminans praeteritum, torqueo torsi, et ex eo composita distorqueo |distorsi, contorqueo contorsi, extorqueo extorsi. supina secundum paulo |ante expositam regulam in sum proferunt: torsum, distorsum, |contorsum, extorsum; inueniuntur tamen etiam in tum, et frequentius. |in leo desinentia, si ante l aliam consonantem habuerint |coniunctam ei in eadem syllaba, et ab oleo uel leo composita per ui |syllabam faciunt praeteritum perfectum, ut impleo impleui, compleo |compleui, suppleo suppleui, cuius simplex uerbum non legi, fleo fleui, |defleo defleui, cleo cleui, oleo oleui, aboleo aboleui, adoleo adoleui, |exoleo exoleui, deleo deleui, releo releui, quamuis oleo et olui |et oleui faciat, et similiter redoleo et redolui et redoleui, quia non |mutauit significationem. Horatius in I epistularum: |«uina fere dulces oluerunt mane Camenae». |Lucilius uero in XXX: |«quis totum scis corpus iam perolesse bisulcis», |pro peroleuisse. Virgilius in XII: |0489| «mox cum matura adoleuerit aetas». |Varro tamen etiam adolui protulit in libro III rhetoricorum: |«postquam adoluerunt haec iuuentus». Cassius ad Tiberium II: |«at contra Aegyptiis sacrificium, ubi integrum anserem |adoleuerunt». passiui quoque participium adultus pro adolitus prolatum |est. Antias in LXXIIII: «eo omnes hostiae, uituli uiginti et |septem coniecti, et ita omnia adulta sunt». obsoleo quoque |obsoleui facit. non est enim a soleo, quod solitus sum uel solui |secundum Sallustium facit perfectum, qui in II historiarum ponit: |«neque subsidiis, uti soluerat, compositis», sed ab obs et oleo, |sicut obscenus ab obs et canendo uel caeno uel ἀπὸ τοῦ κοινοῦ, |unde et inquino. Cicero de imperio Gn(aei) Pompei: «obsoleuit iam |ista oratio, re multo magis quam uerbis refutata». idem in I | rhetoricon: «hoc uero a plerisque eorum desertum |obsoleuisse». idem pro Caelio: «chartae quoque, quae illam |pristinam seueritatem obtinebant, obsoleuerunt». exoleo quoque |exoleui, unde exoletus exoleta exoletum. Plautus in medico: |0490| «domi reliqui † exoletam uirginem», |id est grandem, quae exoleuerat. aboleo uero, uelut redoleo, et |abolui et aboleui facit praeteritum, unde et aboletum et abolitum et |abolitio dicitur. Liuius in VIII: «etsi omnis diuini humanique |moris memoria aboleuerit». Persius: |«hoc iuuat? hic, inquis, ueto quisquam faxit oletum». |Cicero in Verrem de praetura urbana: «uereor, ne haec cuipiam |nimis antiqua et iam obsoleta uideantur». a deleo, cuius |simplex [id est leo] in usu non est, deletum, a delino delitum |nascitur, quod Probus et Caper comprobant, usu quoque adiuuante. Virgilius in IIII georgicon: |«et paribus lita corpora guttis». |Cicero epistularum ad Caluum primo: «tuli moleste, quod |literae delitae mihi a te redditae sunt». idem in IIII | Verrinarum: «tabulae sunt in medio, quae se corruptas atque |interlitas esse clamant». Accius in Atreo: |«epularum fictor, scelerum fratris delitor». |supina secundum iam praedictam regulam in ui syllabam praeteritum |terminantium faciunt, ut completum, defletum, obsoletum, aboleui |aboletum, abolui abolitum, deletum a deleo. unde et letum ipsa |res, quae delet, quasi a leo simplici, quod in usu non est, profertur. |alia uero omnia uerba in leo desinentia eo in ui diuisas |0491| transferentia faciunt praeteritum, ut doleo dolui, calleo callui, palleo |pallui, excelleo excellui, quod et excello inuenitur. |alia quoque omnia secundae coniugationis uerba, quacumque |consonante ante eo posita, eo in ui diuisas conuertentia faciunt |praeteritum perfectum, ut habeo habui, rubeo rubui, doceo docui, arceo |arcui, timeo timui, iaceo iacui, teneo tenui, caneo canui, |candeo candui, stupeo stupui, tepeo tepui, pareo parui, careo carui, |horreo horrui, floreo florui, censeo censui, pateo patui, liqueo |licui, ex quo liquesco inchoatiuum. Ouidius in IIII | metamorphoseon: |«protinus inbutum caelesti nectare corpus / |delicuit terramque suo madefecit odore». |a liceo quoque licui facit. excipiuntur haec: iubeo iussi, sorbeo |uel etiam sorbo, ut Probo placet, sorpsi uel sorbui (Lucanus |in IIII: |«absorpsit penitus rupes et tecta ferarum». |Cicero in II Philippicarum: «sanguinem ciuilem exhausit uel |potius exsorbuit». idem pro Murena: «difficultatem exsorbuit»), |mulceo mulsi, maneo mansi, neo neui, haereo haesi, luceo luxi, |polluceo polluxi. Plautus in Sticho: |«ut decimam partem † Herculi polluceam». |Naeuius in colace: |0492| «quid decimas partes? quantum mi alieni fuit, / |polluxi tibi iam publicando epulo Herculis / |decimas». |supino in ui quidem diuisas facientia praeteritum neutra deficiunt, |sicut supra diximus, ut canui, stupui, tepui, horrui, parui, egui; |deficit etiam metui, timui; nam a carui uel caritum uel cassum |uidetur posse dici, quia futuri participium cariturus, praeteriti cassus |inuenitur. Iuuenalis in II, quomodo ante relatum est: |«tollere dulcem / |cogitat heredem cariturus turture magno». |Virgilius in II Aeneidos: |«demisere neci, nunc cassum lumine lugent». |actiua uero plerumque ui uocales in i correptam conuertentia assumunt |tum, ut habeo habui habitum, inhibeo inhibui inhibitum, praebeo |praebui praebitum, moneo monui monitum. pauca autem ui in tum |uertunt, nisi consonantium natura prohibeat, ut tenuo tenui tentum, |doceo docui doctum. censui uero censum, quia in simplici dictione n |antecedente s et t sine r sequi non possunt. iussi uero et mulsi et |mansi et haesi secundum praenuntiatam regulam in si proferentium |praeteritum i in um conuertentia faciunt supinum: iussi iussum, mulsi |mulsum, mansi mansum, haesi haesum. a sorbui sorbitum, a |sorpsi uero sorptum debet fieri supinum, ut ab habeo habitum et |praebeo praebitum et a scripsi scriptum et nupsi nuptum, quorum |neutrum adhuc in usu inueni (id est nec sorbitum nec sorptum). a |luxi quoque luctum et a polluxi polluctum exigit ratio in xi |terminantis praeteriti, sed auctoritas deficit. neui uero in ui terminantium |seruat regulam, in supino conuertens ui in tum, ut neui netum. |0494| |in io a antecedente unum inuenitur aio, quod in prima quidem |persona i loco consonantis habet duplicis, quae et geminabatur a |uetustissimis aiio, in secunda uero et tertia transit in uocalem necessario, quia |consonans sequitur, ais ait. itaque pares habet in tribus personis |syllabas, cum omnia in io desinentia tertiae uel quartae coniugationis una |syllaba minores habent prima persona secundam et tertiam, ut facio facis |facit, audio audis audit. sed in hoc primae personae paenultima |positione producitur, secundae uero et tertiae corripitur [sicut quibusdam |uidetur, tertiae est coniugationis] nec per totam in usu inuenitur |declinationem. cuius praeteritum, cum ait in tertia inueniatur persona, debuit |ai primam facere, quae in usu non est; potest tamen ait quoque |praesens intellegi pro praeterito. sed cum imperatiuus in i terminans |reperiatur, quartae magis ostenditur esse coniugationis. Naeuius: |«an nata est sponsa praegnas? uel ai uel nega». |e quoque antecedente in io unum inuenio meio tertiae, in quo |similiter i loco consonantis est. Iuuenalis eius infinitum profert in I: |0495| «cuius ad effigiem non tantum meiere fas est». |Persius: |«pinge duos angues: pueri, sacer est locus, extra / |meite». |quidam tamen etiam meio meias dici putauerunt. sed mingo quoque |dicitur, ex quo praeteritum in usu est minxi, unde Horatius: |«hunc perminxerunt calones», |ex quo secundum regulam in ctum nascitur supinum mictum. |Horatius in I sermonum: |«mentior at si quid, merdis caput inquiner albis / |coruorum, atque in me ueniant mictum atque cacatum». |unde etiam meditatiuum micturio, ut lectum lecturio, partum |parturio, esum esurio; a supinis enim meditatiua solent fieri. |in io quoque u antecedente unum inuenio inquio, quod plerique |artium scriptores putant in usu non esse. sed Cicero ponit hoc in |secundo de oratore: «adtendere et aucupari uerba oportebit, |inquio, ut ea quae sunt frigidiora uitemus». in eodem: «tu uero, |inquisti, molestus non eris». idem : «qui |me ubi uiderunt, ubi sunt, Pamphile, inquiunt, scyphi?». idem |in IIII ad Herennium: «quid enim tibi uis? aliquis inquiat». ex |quo apparet, secundum analogiam inquiam quoque debere dici. idem ad |eundem in V: «at non Africani nepotes, inquit, istiusmodi |0496| |fuerunt». in eodem: «uidete nunc, inquis, iudices, quemadmodum |me Plagioxippus iste tractarit». Persius: |«hoc iuuat? hic, inquis, ueto quisquam faxit oletum». |Terentius quoque imperatiuum eius inque in Phormione posuit: |«tum autem Antiphonem uideo ab sese amittere / |inuitum eam, inque». |ergo secundum analogiam tertiae coniugationis inuenitur eius tota fere |declinatio uerbi; supinum uero ab eo non inueni nec quae solent ab eo |nasci. |in cio a antecedente mutant eam in e productam et abiecta o |productaque i faciunt praeteritum perfectum, ut facio fēcī, iacio iēcī. ex |his composita cum praepositione quamuis in praesenti mutent a in i, |tamen praeteriti regulam seruant, quae est in simplicibus, ut efficio effeci, |proficio profeci. ideo autem dixi, cum praepositione composita |mutare a in i, quia, si cum alia parte componantur, seruant a, ut calefacio |calefeci, tepefacio tepefeci, tremefacio tremefeci, stupefacio |stupefeci. abicio quoque abieci facit, conicio conieci, inicio inieci, |proicio proieci; inuenitur tamen etiam simplex, icio icis. unde |Virgilius in XII: |«ictum iam foedus et omnes / |conpositae leges». |alia uero i ante cio habentia eandem i in e conuertunt et cio in |xi, ut aspicio aspexi, conspicio conspexi, illicio illexi, pellicio |pellexi; excipitur elicio elicui (Liuius ab urbe condita libro V: «ad |colloquium uatem elicuit»), et puto ideo, ne, si elexi diceremus, |necessario participium electus fieret et esset dubitatio significationis. |pellicui quoque pro pellexi ueteres protulerunt. Laeuius in | Laudamia: |0497| «† aut nunc quaepiam alia te illo / |Asiatico ornatu affluens, / |aut Sardiano ac Lydio / |fulgens decore et gratia / |pellicuit». |sed Terentius in Phormione: |«is senem per epistolas / |pellexit, modo non montes auri pollicens». |inuenitur etiam allicuit et pellicuit. Piso historiarum I: «cuius |unius praemio multorum allicuit animos». Publius Varro belli | Sequanici libro II: |«deinde ubi pellicuit dulcis leuis unda saporis». |supina ex illis quidem, quae a habent ante cio, fiunt a praesenti |io conuersa in tum, ut facio factum, iacio iactum. in omni enim |uerbo, siue paenultima siue antepaenultima sit, a seruatur etiam in supino, |quamuis mutetur in praeterito perfecto, ut facio feci factum, iacio ieci |iactum, capio cepi captum, ago egi actum, frango fregi fractum, |cado cecidi casum. ex his composita, quae in praesenti mutant a in i, |ut facio inficio, capio incipio, et in supino a in e conuertunt, ut |factum infectum, captum inceptum; illa uero, quae componuntur a uerbis |in go desinentibus, quamuis mutent a in i, tamen in supino |immutabilem seruant eam, ut ago exigo exactum, frango infringo infractum, |tango contingo contactum, pango impingo impactum; quae uero in xi |terminant praeteritum secundum praemonstratam regulam, xi in ctum |conuertentia faciunt supinum, aspexi aspectum, illexi illectum; |elicui uero elicitum facit, unde Lucanus in VIIII: |0498| «uirus et elicitum iussumque exire repugnat», |et Statius in IIII Thebaidos: |«tam penitus durae quam mortis limite manes / |elicitos». |in dio desinens unum inuenio, fodio fōdi et ex eo composita, |perfodio perfōdi, effodio effōdi, quod paenultimam praeteriti produxit |necessario secundum praedictam regulam, qua ostendimus, quod, si minuantur |praesentis syllabae, in praeterito producitur paenultima, nisi per |syncopam uel apocopam proferatur. supinum in sum facit geminata s, ut |fodi fossum. omnia enim uerba, quae in di finiunt praeteritum |perfectum, in sum faciunt supina, ut prandi pransum, momordi morsum, |tetendi tensum, pandi pansum, defendi defensum, ascendi ascensum, |sedi sessum, excepto dedi, quia primae est coniugationis, quae |numquam in sum facit supinum, et ex eo compositis, quae in tertiam |transeunt coniugationem et a paenultimam simplicis supini in i conuertunt, ut |do dedi datum, reddo reddidi redditum, perdo perdidi perditum, uendo |uendidi uenditum, credo credidi creditum, condo condidi conditum. in |dior quoque deponentia in sum faciunt supinum: ordior orsum, |ingredior ingressum. |in gio similiter producta antepaenultima et ablata o extrema faciunt |praeteritum perfectum, ut fugio fūgi, confugio confūgi, perfugio |perfūgi, refugio refūgi. supinum o in tum conuertit: fugio fugitum, |confugio confugitum, perfugio perfugitum, refugio refugitum. |in pio ca antecedente mutant a in e productam et abiecta o |productaque i faciunt praeteritum perfectum, ut capio cēpī. ab eo |composita in praesenti quidem mutant a correptam simplicis in i breuem, |praeteritum uero integrum manet, ut incĭpio incēpi, recĭpio recēpi, suscĭpio |suscēpi. supinum tam eius quam omnium in pi uel psi uel mi |terminantium praeteritum per ptum profertur, ut cepi captum, incepi |0499| inceptum, coepi coeptum, rupi ruptum, scalpsi scalptum, compsi |comptum, prompsi promptum, dempsi demptum, scripsi scriptum, nupsi |nuptum, emi emptum, ademi ademptum. rapui quoque raptum |facit; similiter ex eo composita, corripui correptum, arripui arreptum. |cu uero ante pio habentia o in ui conuertunt et producunt |paenultimam in praeterito, ut cupio cupīui uel cupii et ex eo composita, |concupio concupīui uel concupii. uetustissimi autem etiam secundum |quartam coniugationem solent proferre hoc uerbum. Lucretius: |«effringere ut arta / |naturae primus terrarum claustra cupiret». |in ui diuisas faciens praeteritum unum inuenio supra dictae terminationis, |rapio rapui et ex hoc composita, eripio eripui, surripio surripui; nam |surpui per syncopam protulerunt quidam poetarum, ut Horatius in IIII | carminum: |«quae me surpuerat mihi, / |felix post Cinaram». |sapio tam sapui uel sapii quam sapiui protulisse auctores inueniuntur; |Probo tamen sapui placet dici, Charisio sapui uel sapiui, Aspro |sapiui et sapii secundum Varronem, quod Diomedes etiam approbat. |Nonius tamen Marcellus de mutatis coniugationibus sic ponit: sapiui |pro sapui. Nouius uirgine praegnante: |0500| «quando ego / |plus sapiui, qui fullonem conpressi Quinquatribus». |Terentius similiter: |«cum intellego / |resipisse», |pro resipiuisse. Caper utrumque in usu esse contendit. Afranius in | Brundisinis: |«equidem nunc resipiui, postquam pectus est |laetitia onustum». |Plautus in rudente: |«pol magis sapisset, si dormiuisset domi». |coepio, quod in usu non est, coepi facit praeteritum. Terentius |tamen in adelphis praeteritum imperfectum subiunctiui eius uerbi, quod |nascitur ex praesente, profert: |«sinerem [ego] illum? ac non sex totis mensibus / |prius olfecissem, quam ille quicquam coeperet?». |supinum a cupiui et sapiui secundum supra dictam analogiam mutata |ui in tum profertur, cupitum et sapitum. |in rio unum inueni, pario peperi. uetustissimi tamen et |secundum quartam coniugationem hoc protulisse inueniuntur. Ennius: |«oua parire solet genus pinnis condecoratum». |sed Terentius in Phormione: |«neque parere iam diu haec per aetatem potest». |0501| idem in Andria: |«hanc simulant parere, quo Chremetem absterreant». |supinum partum debet esse, unde et partus et parturio meditatiuum. |plerumque enim regulam supini sequuntur tam meditatiua quam |frequentatiua, exceptis quibusdam, de quibus in significatione uerbi diximus, ut |lectum lecturio et lectito, mictum micturio et mictito, dictum |dicturio et dictito. sic ergo partum parturio et partito. Statius tamen |in XII Thebaidos participio futuri addidit i: |«misceat atque hosti ueniat paritura marito». |deponentia in rior desinentia, orior et morior, tam secundum |tertiam quam secundum quartam coniugationem declinauerunt auctores, |orior oreris et oriris, morior moreris et moriris. Lucanus in IIII: |«non gratis moritur, iugulo qui prouocat hostem». |Ennius in XIIII annalium: |«nunc est ille dies, cum gloria maxima sese / |nobis ostendat, si uiuimus siue morimur». |Terentius in eunucho: |«risu † emoriri omnes denique». |Virgilius in II Aeneidos: |«telis / |nostrorum obruimur, oriturque miserrima caedes». |Lucilius in III: |«conturbare animam potis est, quicumque adoritur». |eorum supina ortum et moritum, quamuis oriturus, non orturus |inueniatur participium futuri, sed praeteriti ortus, non oritus dicitur. |Horatius epistularum libro II: |0502| «nil oriturum alias, nil ortum tale fatentes». |a morior quoque notandum, quod, cum moriturus secundum analogiam |faciat participium futuri, mortuus fecit praeteritum geminata u, quod in |nullo alio participio inuenies, pro mortus uel moritus, quod proportio |magis exigebat. |in tio desinens per si facit praeteritum geminata s: quatio quassi, |quod teste Charisio in usu non est, percutio percussi, incutio |incussi. supinum secundum regulam in si terminantium perfectum in sum |exit, quassum, unde frequentatiuum quasso quassas; similiter |percussum, incussum. nam ussi ustum et torsi tortum uel torsum |excipiuntur et quae quartae coniugationis in si terminant praeteritum |perfectum: farcio farsi fartum, sarcio sarsi sartum, fulcio fulsi fultum, |haurio hausi haustum. p uero ante si posita, sicut supra dictum est, per |ptum faciunt supinum: demo dempsi demptum, promo prompsi |promptum, nubo nupsi nuptum, scribo scripsi scriptum. |in tior deponens tam tertiae quam quartae coniugationis unum |inuenitur, potior. Virgilius in III Aeneidos: |«fas omne abrumpit, Polydorum obtruncat et auro / |ui potĭtur». |i secundum tertiam coniugationem corripuit paenultimam. Lucilius uero |in V: |«deficit alma Ceres nec plebes pane potītur» |secundum quartam coniugationem producta paenultima protulit. similiter |Ninnius in Iliadis secundo: |0503| «penetrat penitus thalamoque potītur». |infinitum tamen secundum quartam semper inuenitur. Cicero in II | inuectiuarum: «rerum potiri uolunt». supinum in itum desinit |paenultima producta, potītum. |in uo diuisas quacumque antecedente consonante desinentia mutant |o in i, ut acuo acui, imbuo imbui, induo indui, diluo dilui, annuo |annui, spuo spui, suo sui, metuo metui, arguo argui. Virgilius |in VIIII: |«Nisus ad haec: me nulla dies [umquam] tam fortibus |ausis / |dissimilem arguerit; tantum fortuna secunda». |idem in XI: |«uerba redarguerit». |excipiuntur struo struxi, fluo fluxi, pluo pluui. Liuius in I ab urbe | condita et in XXI et in XXII: «lapidibus pluuisse» et in XXIIII: |«sanguine pluuit». nam unguo Nisus quidem et Papirianus et |Probus tam ungui quam unxi dicunt facere praeteritum, Charisius |0504| uero unxi tantum. coquo uel, ut alii, coco coxi, linquo liqui, |tinguo uel tingo tinxi. haec tamen non uidentur in uo diuisas terminare, |in quibus u uim literae amittit, unde in guo quidem syllabam terminantia |huiuscemodi seruant regulam in go terminatorum, sicut et quae in quo |finiuntur, rationem sequuntur in co desinentium: dicimus igitur unguo |unxi et linguo linxi, ut pingo pinxi, et linquo liqui, ut uinco uici, |ninguo quoque ninxi, unde et nix, sicut a duxi dux, a rexi rex. |Virgilius in III georgicon: |«interea toto non setius aequore niuguit». |Accius in Andromeda: |«cum ninxerint caelestium molem mihi». |extinguo etiam extinxi, cuius simplex stinguo in raro est usu. |Virgilius in IIII: |«cum genere extinxem, memet super ipsa dedissem» |pro extinxissem protulit. Cicero tamen in Arato stinguens participio |usus est, quod a uerbo stinguo nascitur: |«quem neque tempestas perimet neque longa uetustas / |interimet stinguens praeclara insignia caeli». |idem passiuum eius uerbi in prognosticis protulit: |«ut cum luna means Hyperionis officit orbi, / |stinguuntur radii caeca caligine tecti». |illud quoque sciendum, quod in ui diuisas terminantia praeteritum |perfectum cum soleant corripere paenultimam, tamen uetustissimi inueniuntur |etiam produxisse eandem paenultimam, in his maxime, quae a praesenti |in uo desinente diuisas proficiscuntur, ut eruo erūi, arguo argūi, |annuo annūi. Ennius in II: |«adnūit sese mecum decernere ferro». |supina eorum i praeteriti in tum conuertunt et producunt u |paenultimam: acui acūtum, imbui imbūtum, indui indūtum, annui annūtum, |0505| innui innūtum, argui argūtum, unde et participium argutus (id est |conuictus. Plautus in Pseudulo: |«argutus malorum facinorum») |et futurum arguturus et deriuatiuum ex hoc uerbum argutor argutaris. |inuenitur tamen in usu etiam arguiturus pro arguturus. Sallustius |in II historiarum: «quod aduersum multi ex Bithynia |uolentes adcurrere, falsum filium arguituri». [Plautus iterum in | Pseudulo de sycophanta: |«ecquid argutus † es?» |pro conuictus]. excipitur rŭtum uel ruitum, quod u corripuit uel quod |i seruauit; nam secundum futuri participium, id est ruiturus, debet |ruitum esse (Lucanus in IIII: |«ruituraque semper / |stat mirum moles»), |secundum praeteritum uero debet rŭtum dici paenultima correpta. |Virgilius in XI: |«nec mihi cum Teucris ullum post erŭta bellum / |Pergama». |et uidetur hoc per syncopam i uocalis in praeterito prolatum, erutus pro |eruitus, ideoque tempus perfecti simplex, quod habuit u ante i, seruasse. |a spuo et metuo et pluo secundum analogiam sputum et metutum |uel metuitum et plutum a pluui, uelut adiutum ab adiuui, debent |facere, sed in usu ea non inueni. alia uero supra dictae terminationis uerba |extremam syllabam praeteriti in ctum conuertunt, ut struxi structum, |unxi unctum, liqui lictum; excipitur fluxum, ut iam supra dictum est. |deponentia in quor mutant eam in cu et assumentia tum faciunt |0506| supinum: loquor locutum, sequor secutum; fruor uero fructum facit, |sicut struo structum. Cicero in Hortensio: «et amoenitate summa |perfructus est». Vlpianus tamen ad Sabinum futurum fruiturum |dixit, non fructurum, quomodo ortum oriturum, erutum eruiturum, |mortuum moriturum, quae cum in praeterito non habeant i, in futuro |habent. |in uo, u loco consonantis posita, in i quidem desinente paenultima, |o extremam in i conuertunt et faciunt praeteritum, ut soluo solui, uoluo |uolui, caluo calui, unde Sallustius in III historiarum infinitum |passiui protulit: «contra ille calui ratus», calui pro decipi. uocali uero |natura longa antecedente uo in xi conuertitur in praeterito, uīuo uixi. |supinum i in tum conuertentia faciunt, u necessario in uocalem redeunte, |solui solutum, uolui uolutum. sic debet etiam calui calutum facere, |quod tamen in usu non inueni, et puto calumnias ex hoc esse deriuatum. |uixi autem in xi terminantium regulam in supino seruat uictum. |in bo desinentia uerba uocali longa antecedente b in ps |conuertentia faciunt praeteritum perfectum, ut scrībo scripsi, nūbo nupsi: |numquam enim b ante s in principio syllabae potest inueniri, ut |Pseudulus, ipse. alia uero o in i mutant in praeterito, ut bĭbo bibi. Cicero |in Verrinarum II: «an iste umquam de se bonam spem |habuisset, nisi de uobis malam opinionem animo inbibisset?». |Ouidius in VI metamorphoseon: |«uberaque ebiberant auidi lactantia nati». |lambo quoque lambi. Lucilius in XXIII: |«iucundasque puer qui lamberat ore placentas». |0507| similiter scabo scabi. idem Lucilius in VIIII: |«scaberat ut porcus contritis arbore costis». |unum excipitur incumbo incumbis, quod etiam incubo incubas secundum |primam coniugationem profertur, quod incubui facit praeteritum, et |omnia a cubo composita, siue primae siue tertiae sint coniugationis, ut |accumbo uel accubo accubui, incubo uel incubo incubui. et nunc |quidem simplex eorum, id est cubo cubas, primae est coniugationis, |uetustissimi tamen et hoc et omnia, quae in ui faciunt diuisas praeteritum |perfectum in prima coniugatione, etiam secundum tertiam solebant |declinare. supina uero in psi quidem terminantium praeteritum si in tum |conuertunt, ut scripsi scriptum, nupsi nuptum, in bi uero assumunt |tum, bibitum, lambitum, accubitum, unde et cubitus dicitur. et |notandum, quod, cum omnia in si terminantia praeteritum, sicut supra |docuimus, in sum terminant supinum, exceptis quartae coniugationis |uerbis, haec quoque, quae p uel m ante si habuerint, si in tum |conuertunt, ut nupsi nuptum, scalpsi scalptum, scripsi scriptum, demsi |demptum, sumsi sumptum, in quibus etiam p euphoniae causa |interponitur, quod etiam in praeterito quibusdam placuit ascribere. |in bor deponentia mutant bor in psum et faciunt supinum, ut |labor lapsum. nulla autem alia causa est mutandae b in p ante s uel t |in principio syllabae positae, nisi euphonia, cuius ratio apud Graecos |quoque obseruantissimos eius seruata est in supra dictarum consonantium |scriptura, ut κρύβω ἔκρυψα κέκρυπται, λείβω ἔλειψα λέλειπται. pro ψ |enim Graeca nos in principio syllabae ps scribimus, ut nubo nupsi |nuptum, scribo scripsi scriptum, scalpo scalpsi scalptum. |in co, n antecedente, abiecta n et o in i conuersa faciunt |praeteritum, paenultima quoque producta, ut uinco uīci, conuinco conuīci |0508| (linquo quoque, quod consimilem uidetur habere terminationem, liqui |facit praeteritum abiecta n, sicut supra quoque docuimus); s uero |praecedente mutant sco in ui, nisi sint inchoatiua (illa enim carent |praeterito perfecto): quiesco quieui, pasco paui, cresco creui, ascisco |asciui, consuesco consueui uel consuetus sum (Charisius tamen |etiam consueo ponit). omnia tamen, quae praeteritum perfectum in |ui terminant adiectam, frequenter inuenimus per secundas et tertias |personas syncopam paenultimae pati syllabae, cum ab u loco consonantis |incipit, ut amaui amauisti uel amasti amauit amauimus amauistis uel |amastis amauerunt uel amarunt; neo neui neuisti uel nesti neuit neuimus |neuistis uel nestis neuerunt uel nerunt. ideo autem addidimus |adiectam, quoniam, si in positione sit u consonans, syncopam pati non potest, |ut lauo laui lauisti, non possumus dicere lasti nec pro lauistis lastis |nec pro lauerunt larunt. similiter faueo faui fauisti, nemo dicit fasti, |nec pro fouisti fosti, nec pro soluisti solsti. sed inuenio, Horatium |auctoritate fecisse in quibusdam concisionem, quamuis positio uerbi habeat |u consonantem: moueo moui mouisti, ex quo summosses posuit |Horatius pro summouisses in I sermonum: |«hunc hominem uelles si tradere, dispeream, ni / |summosses omnes :: non isto uiuimus illic, / |quo tu rere modo». |item commorit pro commouerit idem Horatius ponit in II | sermonum: |«at ille, / |qui me commorit (melius non tangere, clamo) / |flebit». |unum inuenitur in sco desinens uerbum apud uetustissimos, cuius |praeteritum perfectum in xi protulerunt teste Capro: conquinisco conquexi. |0509| est autem conquinisco caput inclino. Pomponius in uacca uel | marsuppio ait: |«simul intro ueni, accessi ad patrem, prendi |manum; / |in terram ut cubabat nudam ad eum ut conquexi, |interim / |mulieres conspiciunt». |excipiuntur praeterea eiusdem terminationis compesco compescui, dispesco |dispecui, quod ponit Apuleius in dialogo, qui est de deo | Socratis: «cum et habitacula summa ab infimis tanta intercapedine |fastigii dispescant», pro distent. excipitur praeterea disco didici, |posco poposci et ex eis composita, quae similiter faciunt praeteritum, |dedisco dedidici, deposco depoposci. uocali uero natura longa |antecedente in co desinentia xi syllaba finiunt praeteritum, ut dūco duxi, |dīco dixi. r antecedente unum inueni, parco, quod et perperci et |parsi facit praeteritum. Lucanus in II: |«paruum sed fessa senectus / |sanguinis effudit iugulo flammisque perpercit». |Terentius in hecyra: |«heu me infelicem, hancine ego uitam parsi |perdere?». |ico praeterea paenultima breui profertur in praesenti teste Capro, sed |producit eam in praeterito perfecto et mutat o finalem in i: ĭco īci, |unde ictus. Cato censorius de Veturio: «hostem num icit?». |0510| Caelius in I: «qui cum is ita foedus icistis». Lucretius tamen |etiam in praesenti producit paenultimam: |«exim corpus propellit et īcit». |supina in ci quidem terminantium praeteritum i in tum conuertunt: |uici uictum, conuici conuictum. eandem seruat regulam etiam liqui |lictum et ex eo composita, reliqui relictum, deliqui delictum. nec |mirum, cum post q u posita uim literae amittat, in ci desinentium |regulam sequi. quae uero in ui syllabam proferunt praeteritum perfectum, |mutant eam in tum et faciunt supinum, requieui requietum (unde |participium futuri fit requieturus. Cicero contra Metellum: «nisi eorum |exitio non requieturam»), cresco creui cretum, ascisco asciui |ascitum, descisco desciui descitum. Liuius in XXVI ab urbe condita: |«descitum ab Romanis» (et notandum, quod ab inchoatiuo scisco |composita primitiui, id est scio, habuerunt praeteritum, secundum rectam |uero proportionem debent eorum quoque perfecta ab ascio et descio |esse), nosco noui notum (similiter ex eo composita: ignosco ignoui |ignotum. Terentius in adelphis: |«ignotum est, tacitum est, creditum est», |unde et participium futuri ignoturus. Cicero in Catone (maiore): |«ignoturum alteri, quod patrem, alteri, quod tutorem |secutus esset». Cato in V originum: «quod eorum nemo quisquam |quicquam mihi ignoturus est»; quidam tamen contra regulam a |praesenti tempore hoc deriuatum protulerunt, ignosco ignosciturum. Piso |0511| Frugi in II annalium: «quodcumque deliquisset, |ignosciturum adfirmabat». notandum tamen, quod cognosco cognoui |cognĭtum et agnosco agnoui agnĭtum in frequentiore usu faciunt, pro o |paenultima producta, quam uetustissimi seruabant analogiam sequentes, i |correptam adhibentia. unde Iuuenalis in I: |«agnĭtus accipies, iubet a praecone uocari / |ipsos Troiugenas», |Lucanus in II: |«calida mihi cognĭtus axis / |Aegypto atque umbras numquam flectente Syene». |Sallustius tamen secundum analogiam in II historiarum: «neque |inermos ex proelio uiros quemquam agnōturum». Pacuuius |secundum utrumque protulit: |«in turba Oresti cognĭta agnōta est soror»). |pasco paui seruauit in supino s solum: pastum. compesco compescui |et dispesco dispescui et posco poposci et disco didici a praesenti |tempore faciunt supinum mutatione o in i correptam et additione tum: |posco poscĭtum, compesco compescĭtum, disco discĭtum. unde |Apuleius participium futuri protulit in Phaedone de anima: «sic |auditurum, sic disciturum, qui melius sit, haec omnia et singula |sic agere aut pati, ut patiuntur atque agunt». |in xi finientia praeteritum perfectum faciunt supinum secundum |praedictam regulam: dixi dictum, duxi ductum; peperci uero uel parsi |parsum facit supinum secundum in si terminantium regulam, unde |parsurus participium futuri. Varro in laterensi: |0512| «parsurus pecuniis bene partis». |Liuius in XXVI ab urbe condita: «nedum eos Capuae parsuros |credam». senesco inchoatiuum est: nam positiuum eius seneo |inuenitur in usu. Accius in Telepho: |«iamiam stupido Thessala somno / |pectora languentque senentque». |Pacuuius in Periboea: |«quamquam aetas senet, satis habeam uirium, ut te |ara arceam». |a seneo igitur, non a senesco fit praeteritum senui. Sallustius |in I historiarum: «nisi cum ira belli desenuisset». idem etiam |participium praeteriti temporis ex eo protulit, quamuis sit neutrale, in |IIII: «omnis, quibus senecto corpore animus militaris erat»; |nec mirum, cum in aliis quoque plurimis eiusdem significationis uerbis |inueniantur ueteres praeteriti temporis participia proferentes, ut prandeo |pransus, caeno caenatus, placeo placitus, mereo meritus, pateo |passus, careo cassus, poto potus pro potatus, titubo titubatus. iuro |quoque iuratus tam in actiua quam in passiua inuenitur significatione. et |haec quidem etiam iunioribus in usu manserunt, illa uero obsoluerunt: |discedo discessus, hoc est qui discessit; similiter intereo interitus, |occido occasus. sed eorum usus in libro, qui inscriptus est de participio, |inuenies. deponentia uero in scor desinentia, in antepaenultima quidem |syllaba a uel i correptas habentia, in ctum faciunt supinum, ut pacĭscor |pactum, proficĭscor profectum, expergĭscor experrectum facit, quamuis |uetustissimi etiam expergitus dicebant. Lucilius in III: |0513| «e somno pueros cum mane expergitus clamas». |Caecilius uero secundum analogiam protulit in imbriis: |«surdo mihi / |dormitum suadet ut eam quisquam? et si ego |obdormiuero, / |tute idem ubi eris experrectus?». |nanciscor etiam nactum facit absque n, ut Probo et Capro et |Pollioni et Plinio placet. sicut et pangor pactum et fingor fictum et |tangor tactum. sciendum tamen, quod sunt uerba, quae seruant n in |participiis praeteriti siue in supinis, ut iungor iunctus, pungor punctus, |fungor functus, emungor emunctus, extinguor extinctus, tingor |tinctus, plangor planctus, angor anctus; quae autem seruant uel quae non, |de participio tractatum reperies; quod autem corripitur antepaenultima |păciscor et nănciscor et profĭciscor et expĕrgiscor, ex compositis siue |primitiuis eorum potest dinosci: păciscor depĕciscor, profĭciscor a |făcio, expĕrgiscor a pĕrgo pergis, nănciscor uero a năncio est, quod |in usu fuit uetustissimis. Gracchus pro se: «si nanciam populi |desiderium, conprobabo reipublicae commoda». alia uero |absque c in tum fiunt supina, ut irascor iratum, ulciscor ultum, nascor |0514| natum, obliuiscor oblitum. excipitur defetiscor defessum faciens |supinum et participium praeteriti defessus, ut Terentius in adelphis: |«defessus sum ambulando». |idem in Phormione: |«neque defetiscar usque adeo experirier»; |nam ab eo quod est deficio defectus fit participium praeteriti. |excipiuntur etiam duo composita, quae quamuis antepaenultimam i habeant |correptam, in tum tamen, non in ctum faciunt supinum: commĭniscor |commentum, adĭpiscor adeptum. nam a reminiscor supinum uel |participium praeteriti uel futuri in usu non inueni, quamuis ratio hoc quoque |rementum, quomodo commentum, exigat dici. |in do desinentia, si paenultimam naturaliter longam habuerint, do |in si conuertentia faciunt praeteritum perfectum, ut lūdo lusi, rādo rasi, |laedo laesi, rōdo rosi, uādo uasi, euādo euasi, illīdo illisi, claudo |uel clūdo clausi uel clusi. inuenitur tamen etiam claudeo, sed et |claudo pro claudico. Sallustius in III historiarum: |«coniuratione claudit». Caecilius in epiclero: |«an, ubi uos sitis, ibi consilium claudeat?». |cedo cessi geminauit s in praeterito, ex quo Virgilius accestis pro |accessistis posuit in I Aeneidos: |«penitusque sonantes / |accestis scopulos». |excipitur caedo cecidi (Lucanus in IIII: |0515| «donec uetuerunt castra, cecidit»), |pedo pepedi. Horatius in I sermonum: |«uin tu / |curtis Iudaeis obpedere? :: nulla mihi, inquam, / |religio est». |idem in eodem: |«nam displosa sonat quantum uesica, pepedi». |ab eo quod est sīdo praeteritum non inueni. Lucanus in III: |«sidentia pessum / |corpora caesa tenent». |Virgilius ex eo compositum in V: |«subsidunt undae tumidumque sub axe tonanti / |sternitur aequor aquis». |eius passiuum Statius protulit in II Thebaidos: |«summisque insiditur astris». |cūdo secundum Diomeden et Charisium et Phocam cusi, |secundum alios cudi. et uidetur etiam Virgilius sic protulisse in I | Aeneidos: |«ac primum silicis scintillam excudit Achates / |suscepitque ignem foliis». |excudit enim tam praesens quam praeteritum potest intellegi, sed quia |suscepit subiunxit, melius praeteritum intellegitur. idque etiam Seruius |in commentario Aeneidos comprobat his uerbis: «excudit autem |0516| |feriendo eiecit, quia cudere est ferire. unde et incus |dicitur, quod illic aliquid cudamus, id est feriamus». sciendum |autem, quod eius frequentatiuum cuso cusas est, ex quo composita incuso |incusas et recuso recusas et accuso accusas et excuso excusas. |a do uerbo, quod simplex primae est coniugationis, composita cum |praepositione tertiae sunt et primitiui seruant perfectum duplicantia di, |quamuis in illo paenultimam e habeat, ut do dedi, reddo reddidi, prodo |prodidi, perdo perdidi. credo quoque ab eo componitur, quasi cretum |do, et uendo uenum do, et condo compositum a do et ex eo |abscondo. itaque omnia idem praeteritum perfectum seruant: credidi, |uendidi, condidi, abscondidi. Plautus in carbonaria: |«secundum † ipsam aram aurum abscondidi». |n uero ante do habentia o in i mutant in praeterito perfecto et, si |ante n u uel i habuerint, amittunt n, ut fundo fudi, scindo scidi. |uetustissimi tamen etiam scicidi proferebant, quod solum quoque in usu |esse putat Asmonius in arte, quam ad Constantium imperatorem scribit, |sed errat. nam Lucanus in III scidit ponit: |«qua mare tellurem subitis aut obruit undis / |aut scidit et medias fecit sibi litora terras». |Statius in VIIII Thebaidos: |«oraque pectoraque et uiridem scidit horrida uestem». |idem in XI: |«alloquio; scidit ipsa nouo terrore cruenta / |Eumenis». |Martialis in III epigrammaton: |0517| «unguentum, fateor, bonum dedisti / |conuiuis here, sed nihil scidisti». |sed Afranius more antiquo dixit in homine: |«satis fortiter † paulo uestras scicidistis colus». |Accius sotadicorum I: |«num ergo aquila ita, ut hi praedicant, sciciderat |† pectus?». |Naeuius in testicularia: |«immo quos scicidimus, conscindam atque abiciam». |Ennius in Melanippa: |«cum saxum sciciderit». |et uidentur hi rationabilius protulisse, ne minorum sit temporum |praeteritum quam praesens, quod rarissime inuenitur. findo quoque fidi facit, |licet quidam fissi putauerunt. sed Virgilius in VIIII: |«et media aduersi liquefacto tempora plumbo / |diffidit ac multa porrectum extendit arena». |Horatius in III carminum: |«demersa exitio, diffidit urbium / |portas uir Macedo et subruit aemulos». |cetera uero seruant n, ut pando pandi, defendo defendi, scando |scandi, accendo accendi. excipiuntur duplicantia principalem syllabam: |pendo pependi, tendo tetendi, tundo tutudi, paenultima a plerisque |0518| correpta, a quibusdam autem etiam producta propter supra dictam |rationem (id est ne uincatur in compositis ab eo temporibus syllabarum a |praesenti praeteritum). Horatius in IIII carminum correpte protulit: |«quod regum tumidas contŭderit minas»; |est enim contuderit choriambus. idem in III: |«non auspicatos contŭdit impetus / |nostris»; |est enim dactylus contudit. Virgilius in VIII: |«et lapsa ancilia caelo / |extŭderat». |solent autem composita seruare simplicium tempora: cădo cecĭdi, |concĭdo concĭdi, paenultima correpta; caedo cecīdi, concīdo concīdi, |paenultima producta. uetustissimi tamen tam producebant quam corripiebant |supra dicti uerbi [id est tutudi] paenultimam. Ennius in XIIII: |«infit: o ciues, quae me fortuna ferox sic / |contŭdit, indigno bello confecit acerbo». |ecce hic corripuit. idem in XVI: |«ingenio forti dextra latus pertŭdit hasta». |idem in annalibus: |«uiresque ualentes / |contūdit crudelis hiems». |hic produxit paenultimam. cado quoque cecidi facit, ne, si cadi |dicamus, nomen esse putetur. composita tamen non duplicant paenultimam |syllabam, ut perpendo perpendi, extendo extendi, pertundo pertudi, |incido incidi, concido concidi, exceptis a do et a sto compositis et |a disco, posco, ut prodo prodidi, resto restiti, dedisco dedidici, |0519| deposco depoposci. a curro composita utroque modo prolata |inueniuntur ab auctoribus, ut decurro decurri et decucurri. excipitur etiam |diuido, quod praeteritum diuisi facit. supina illa quidem, quae a do |componuntur, mutant o in i correptam et assumunt tum, ut reddo |redditum, credo creditum, perdo perditum. alia uero omnia do in |sum conuertunt, ut ludo lusum, rado rasum, caedo caesum, |defendo defensum, tundo tunsum. Virgilius in IIII georgicon: |«profuit et tunsum gallae admiscere saporem». |idem in I eorundem: |«durum procudit arator / |uomeris obtunsi dentem, cauat arbore lintres». |cudo similiter cusum. idem in eodem: |«lapidemque reuertens / |incusum aut atrae massam picis urbe reportat». |cado quoque cāsum facit, ca tamen paenultima producta. in omni |enim supino siue participio praeteriti producitur a paenultima, exceptis |dătum et stătum et sătum et rătum. illud etiam sciendum, quod |n ante do habentia, quae amittunt n in praeterito, amittunt eandem in |supino et geminant s, si sit paenultima breuis in praeterito, ut findo fĭdi |fissum, scindo scĭdi scissum. sin producatur, unam s habet, fundo |fūdi fusum; composita simplicium terminationes sequuntur. cedo etiam |cessum et pando passum faciunt, quamuis etiam a patior et a |pateo passum dicimus. unde Virgilius in III: |«at pater Anchises passis de litore palmis». |idem in I: |«crinibus Iliades passis peplumque ferebant». |0520| ab eo quod est pedo supinum in usu non inueni. a comedo, quod |est anomalum, comesum et comestum inuenitur. Cicero pro | Cluentio: «abditum aliqua in parte panis, quam si totum |colliquefactum in potione esset, celerius potius comestum quam |epotum in uenas atque in omnes partes corporis permanaret?». |Virgilius autem ab eo, quod est adedor, adesus protulit in VIIII: |«et postibus haesit adesis». |tendo praeterea et tentum et tensum facit. Virgilius in VII: |«audiit, et si quem tellus extrema refuso / |submouet Oceano, et si quem extenta plagarum / |quattuor in medio dirimit plaga solis iniqui». |Lucanus in I: |«et uarias ignis tenso dedit aere formas». |idem in II: |«tensisque rudentibus actae». |ostendo quoque ab eo compositum similiter facit ostentum et |ostensum. Lucanus in II: |«ut scelus hoc Sullae caedesque ostensa placeret, / |agnoscendus erat». |Apuleius in Phaedone: «et causam gignendi ostensurum et |inmortalitatem animae reperturum». Varro rerum | rusticarum I: «ostentus soli». idem diuinarum III: «salute ostenta». |Cato pro Lucio Caesare ad populum: «quod ego me spero |0521| |ostenturum». ostentum quoque, quando monstrum significat, nomen |est participiale, quomodo factum et dictum et uisum, ab ostendendo |futura dictum. strido et strideo tam tertiae quam secundae |coniugationis inuenitur. Virgilius in VIII: |«striduntque cauernis / |stricturae Chalybum et fornacibus ignis anhelat». |Lucanus in VI: |«auribus incertum feralis strideat umbra». |Iuuenalis in IIII: |«iam strident ignes, iam follibus atque caminis». |Horatius sermonum libro II: |«stridĕre secreta diuisos aure susurros», |correpta paenultima. Statius uero eandem productam protulit in VIII: |«nil stridēre domi». |idem in VIIII: |«stridebit uestros Tydeus inhumatus ad ignes». |praeteritum perfectum eius debet secundum analogiam in do uel in deo |desinentium et paenultimam uel antepaenultimam naturaliter longam |habentium in si terminari, ut rādo rasi, trūdo trusi, lūdo lusi, |rīdeo risi, sed puto euphoniae causa non esse in usu strisi, sed stridi, |quod, ut superius diximus, usus quoque comprobat. Statius in IIII: |«huius inaspectae luco stridere sagittae». |Accius in Alcestide: |«cum striderat retracta rursus inferis». |sīdo praeterea sidis facit, cuius etiam passiuum sidor sideris |inuenitur. Lucanus in III: |0522| «sidentia pessum / |corpora caesa tenent». |Statius in II: |«summisque insiditur astris». |cuius praeteritum in usu non est dubitationis uel alternitatis causa; debuit |sisi esse. sed utimur praeterito sedeo uerbi, id est sedi, pro supra |dicti quoque uerbi praeterito. |in do unum anomalum inuenitur, edo es est. uetustissimi tamen |etiam ĕdo ĕdis ĕdit dicebant correpta prima syllaba. Naeuius in | carbonaria: |«tibi serui multi apud mensam adstant, ille ipse |adstat, quando ĕdit». |non potest enim in hoc iambo paenultima syllaba longa esse, ut |intellegatur praeteritum, ne sit scazon. Plautus in lipargo: |«nil moror mihi fucum in alueo, apibus qui perĕdit |cibum», |corripitur enim paenultima. Lucilius in IIII: |«† qui ĕdit se, hic comĕdit me». |supinum eius tam esum, ut supra dictum est, quam estum usus |exigit ut possit dici. Virgilius in VIIII: |«et postibus haesit adesis». |idem in II: |«ambesas subigat malis consumere mensas». |Cicero pro Cluentio: «abditum aliqua in parte panis, quam si |totum conliquefactum in potione esset, celerius potius |0523| |comestum quam epotum in uenas atque in omnes partes |corporis permanaret?». |in go r antecedente, si non sint a regendo composita, go in |si conuertentia faciunt praeteritum perfectum, ut mergo mersi, spargo |sparsi, tergo tersi. dicitur tamen et tergeo. alia uero in xi |conuertunt go praesentis et faciunt supra dictum tempus, ut rego rexi, |cingo cinxi, ango anxi, tingo tinxi, pingo pinxi. a regendo |composita, quamuis in praesenti syncopam e paenultimae patiantur, tamen |in praeterito perfecto eam euphoniae causa seruant, ut porgo porrexi, |pergo perrexi, surgo surrexi. nam porrigo et corrigo et arrigo |e in i conuertentia aptissime seruant secundum proportionem simplicis |declinationem. excipiuntur frango fregi, ago egi, lego legi, quorum |composita sequuntur simplicium declinationem: confringo confregi, |perfringo perfregi, exigo exegi, subigo subegi, cogo coegi, perlego |perlegi, relego relegi. excipiuntur ex hoc composita: neglego neglexi |et intellego, quod antiqui interlego proferebant, intellexi et diligo |dilexi. pango quoque pegi et ex eo impingo impegi facit. |Pacuuius in Medo: |«tonsillam pegi laeuo in litore». |Lucanus in V: |«sufficit ad fatum belli fauor iste laborque / |fortunae, quod te nostris inpegit arenis». |simplex tamen pango etiam pepigi facit secundum Charisium et |panxi. sed antiqui pago quoque dicebant pro paciscor. Cicero in |II ad Herennium: «pacta sunt, quae legibus obseruanda sunt, |0524| |hoc modo: rem ubi pagunt orato, ni pagunt». tango praeterea |tetigi facit et pungo pupugi uel punxi. Varro in I humanarum: |«ut habent Parii, qui uocantur ὀφιογενεῖς, et in Africa Psylli, |quorum ophiogenis cum arbitrantur subpositum esse in |stirpe aliquem, ei admouent, ut pungat, colubram: cum |pupugerit, si de genere sit, uiuere, si non sit, mori». in eodem: |«admota aspis cum pupugerit, si non occidat, sciat, ex |Psyllorum esse stirpe». Naeuius in glaucoma: |«quod de opsonio / |stilo mihi in manum pupugit». |expungo uero expunxi dicimus, at repungo repupugi et repunxi, |ut Capro uidetur. cum ei, qui nos pupugit, talionem, id est uicem a |nobis redditam ostendimus, repupugi dicimus, quando uero de ratione |uel calendario loquimur, repunxi dicimus. a tango composita non |duplicant primam syllabam: contīngo contĭgi, attīngo attĭgi, in quibus |notandum, quod paenultima praeteriti corripitur, praesentis uero |producitur. ab ago et frango et lego composita seruant simplicium |praeteritum, ut exigo exegi, prodigo prodegi, dego degi, abigo abegi, |infringo infregi, perfringo perfregi, colligo collegi, relego relegi, |quod differentiae causa non mutauit le in li, quamuis etiam perago |0525| a immutabilem seruauit et dego syncopam euphoniae causa protulit. |excipiuntur mutantia simplicis significationem, quae superius posuimus: |neglego neglexi, diligo dilexi, intellego intellexi, quamuis Aemilius |Macer in XVI annalium: «omnium nostrum neglegerit |auctoritatem», pro neglexerit ait. supina in si quidem facientia |praeteritum per sum proferunt secundum supra dictam regulam, ut mergo |mersi mersum, spargo sparsi sparsum, tergo uel tergeo tersi |tersum. alia uero omnia go in ctum conuertunt, ut rego rectum, |iungo iunctum, tingo tinctum, lego lectum, pungo punctum, ago |actum. abiciunt tamen n euphoniae causa haec quae paenultimam a |habent uel i, ut frango fractum, pango pactum, tango tactum, fingo |fictum, pingo pictum, stringo strictum, ringo rictum. excipitur |cingo cinctum, tingo tinctum et stingo stinctum et ex eis |composita: succingo succinctum, extingo extinctum. ango quoque |differentiae causa seruauit n in supino anctum, nam ab ago actum fit. |quidam tamen etiam anxus eius participium protulerunt. et omnia in |compositione integras seruant simplicis literas, quamuis in aliis modis |mutentur, ut rego rectum, pergo et porgo perrectum et porrectum, |ago actum, cogo coactum, abigo abactum, tango tactum, contingo |contactum, frango fractum, defringo defractum; pango pactum, |impingo impactum. et possumus hoc existimare differentiae causa in |plerisque fieri, ne, si perrictum et abictum et defrictum et impictum |diceremus, alias significationes monstrare putarentur. Lucanus in V: |«inpactae cessere fores». |0526| in gor deponentia mutant eam in ctum et faciunt supinum, ut fungor |functum. |in ho desinentia mutant ho in xi et faciunt praeteritum, ut |ueho uexi, traho traxi, et secundum supra dictam regulam in xi |terminantium praeteritum perfectum [per ctum] proferunt supinum, ut |uectum, tractum. |in lo finientia praesens per lui exeunt in praeterito, ut alo alui, |colo colui, molo molui, consulo consului, occulo occului. |Statius in V Thebaidos: |«raptum quae sola parentem / |occului». |excipiuntur duplicantia l, quae si a muta incipiant, geminant principalem |syllabam, etsi non seruent ubique eandem uocalem, ut pello pepuli, |fallo fefelli, tollo tetuli, pro quo nunc in usu frequenti est sustuli |a tulo quoque, quod ueteribus in usu fuit, tetuli dicebatur. in |compositione tamen non geminant principalem syllabam, ut refello refelli, |compello compuli. alia quoque eiusdem terminationis o in i conuertunt, |ut uello uelli, sed et uulsi dicitur, percello quoque perculi et |excello uel excelleo exculi uel, ut alii, excellui, quorum simplex in |usu non est. psallo etiam psalli facit praeteritum. Cicero de | suppliciis: «reuellistis atque in profundum abiecistis». |Virgilius in bucolico: |«cum canerem reges et proelia, Cynthius aurem / |uellit et admonuit». |Lucanus in IIII: |«castrorum siccas de cespite uulserat herbas». |idem in VI: |«percussaque uiscera nimbis / |uulsit». |0527| idem in eodem: |«illa genae florem primaeuo corpore uulsit». |idem in VIIII: |«auulsitque manu telumque affixit arenae». |Lucretius ab excello excellis infinitum protulit excellĕre paenultima |correpta: |«omnibus ornatum uoluisti excellĕre rebus»; |Cicero uero in I epistularum ad filium: «quare effice et |elabora, ut excelleas», quod est ab excelleo excelles, cuius praeteritum |debet excellui esse, ut calleo callui, secundum proportionem secundae |coniugationis. idem tamen Cicero in Verrinis: praecellunt protulit |secundum tertiam coniugationem et in I pro Cornelio: «qui |eloquentia ceteris antecellit». ex quo debet exculi quoque esse |praeteritum perfectum, sicuti percello perculi. Virgilius in V: |«perculit et fulua moribundum extendit harena». |Bassus in II lyricorum: |«Calliope princeps sapienti psallerat ore». |supina in tum quidem exeunt, quae nascuntur ab unam l |habentibus, ut occulo occultum, colo cultum, consulo consultum; quae uero |duplicant, per sum, ut fallo falsum, pello pulsum, uello uulsum, |excello excelsum, percello perculsum. a psallo supinum non legi, |ab alo uero tam altus quam alitus dicitur. Cicero pro Plancio: |«ubi altus est». similiter Sallustius in Iugurthino: «et omnem |aetatem Arpini altus»; in quibusdam autem codicibus etiam alitus |0528| inuenitur. a tollo quoque deficit supinum, sed pro eo utimur |sublatum. uolo quoque anomalum uolui facit praeteritum, ex quo nomen |participiale nascitur uultus, quomodo ex colo cultus et ex occulo |occultus. |in mo desinentia, si uocalis longa antecedat, o in psi conuersa |proferunt praeteritum, ut promo prompsi, demo dempsi, como compsi. |haec autem si in tum conuertentia faciunt supina, ut sumo sumpsi |sumptum, promo prompsi promptum, demo dempsi demptum, como |compsi comptum; alia uero in mo desinentia per ui diuisas exeunt |in praeterito, ut uomo uomui, gemo gemui, fremo fremui, tremo |tremui. excipiuntur emo emi et premo pressi. et in ui quidem |terminantium supina fiunt ui in itum conuersis correpta paenultima, |quomodo in omnibus, quae ex huiusmodi praeteritis nascentia i habent |ante tum, ut uomui uomĭtum, gemui gemĭtum, fremui fremĭtum, |tremui tremĭtum. emi uero emptum facit, quod ideo assumpsit p, |quia non potest m ante tum sine p inueniri euphoniae causa, ut |sumptus, promptus, comptus. pressi uero secundum in si |terminantium regulam i in um conuertens facit supinum, ut pressi pressum. |in no o uel g antecedentibus per ui diuisas faciunt praeteritum, |ut pono posui et ab eo composita, suppono supposui, compono |composui. antiqui tamen et posiui protulisse inueniuntur. Plautus in | uidularia: |«nunc apud sequestrum uidulum posiuimus». |Apuleius in I Hermagorae: «et cibatum, quem iucundum esse |nobis animaduerterant, eum adposiuerunt». gigno genui, pro |quo geno uetustissimi protulisse inueniuntur (Varro in andabata: |«sed quod haec loca aliquid genunt»), cuius infinitum passiuum |Lucretius in III protulit, geni: |0529| «tanto magis infitiandum est, / |totum posse extra corpus durare genique». |a canendo quoque composita similiter praeteritum in ui diuisas |finiunt: succino succinui, occino occinui. quidam autem et occano |occanui protulerunt, ut Sallustius in I historiarum: «iussu |Metelli cornicines occanuere». sed Probus occini quoque |existimat posse dici, cum simplex cano cecini faciat, quomodo a cado cecidi: |incido incidi et a tango tetigi: contingo contigi. m antecedente no |in psi conuersa facit praeteritum perfectum, ut temno tempsi. alia |omnia per ui coniunctas proferunt praeteritum: sino siui, sterno straui, |cerno creui. non solum enim τὸ κοσκινίζων κρίνω sic facit praeteritum, |sed etiam cum pro uideo accipitur. Titinius in : |«simul ut pueras / |has nocte suspirare creui», |pro uidi. Plautus in cistellaria: |«† cum ego te amaui, mea Antiphila, et mihi amicam |esse creui», |similiter pro uidi. sperno quoque spreui facit et lino liui uel magis |differentiae causa ad nomen Liui leui, quod a leo quoque simplici |nascitur, quod in usu non est, ex quo deleo deleui. unde et letum dicitur, |quod delet uitam. Iuuenalis in III: |«nam quis plura linit uicturo dolia musto?». |Terentius in heautontimorumeno: |«releui dolia omnia, omnes serias». |uetustissimi tamen etiam lini in praeterito protulisse inueniuntur, ut |0530| Varro rerum rusticarum: «cum oblinerunt uasa». supina in ui |quidem diuisas terminantium praeteritum subtracta u et addita tum |proferuntur, correpta tamen paenultima, ut posui posĭtum, genui genĭtum. |a cano tamen composita primitiui seruant in supino terminationem; |cantum enim et succentum dicimus, quamuis in ipso uerbo a in i |conuertunt ex eo composita, sed in supino iterum i in e transferunt: succino |succentum, occino occentum; tempsi uero temptum facit, sicut omnia |in psi per praeteritum exeuntia. in ui uero syllabam desinentia mutant |eam in tum secundum praedictam regulam, ut siui situm, straui |stratum, creui cretum, spreui spretum. ergo liui quoque uel lini litum, |unde Virgilius in IIII georgicorum: |«et paribus lita corpora guttis». |Sallustius in Iugurthino: «simul gladium sanguine oblitum |ostentas». et sciendum, quod tam lĭtum quam sĭtum et ĭtum, |quĭtum, cĭtum, sătum corripiunt paenultimas, quod in aliis supinis, quae |a praeteritis in ui terminantibus nascuntur, non inuenitur, ut amaui |amātum, moui mōtum, neui nētum, faui fautum, cupiui cupītum, muniui |munītum (Caper: ut sino sĭtus, sic nequeo nequĭtus corripit |paenultimam, quod usus ubique approbat. Cicero pro Cornelio: |«coeptum igitur per eos, qui agi uolebant, desitum est per hunc, |qui decessit». ecce hic manifestissime ostendit orator, a desinor esse |desitum; sic ergo et a sinor situs). quod autem paenultimae supra |dictorum supinorum corripiuntur, poetarum exempla docebunt. Virgilius |a praetereor in VIII: |«o mihi praeterĭtos referat si Iuppiter annos». |idem in X ab obeor: |«morte obĭta qualis fama est uolitare figuras». |Ouidius in fastis: |0531| «sol adĭtus, quam quaeris, ait, ne uana labores, / |nupta Iouis fratri tertia regna tenet». |Terentius in hecyra: |«nam cum compressa est nata, forma in tenebris |nosci non quĭta est»; |est enim quaternarius iambicus. Lucanus in VIII: |«hic situs est Magnus. placet hoc, fortuna, |sepulchrum». |idem in eodem: |«illita tela dolis nec Martem comminus usquam». |Virgilius in IIII georgicon, ut praedictum est: |«et paribus lita corpora guttis». |a cio composita tam corripientia quam producentia paenultimam |inueniuntur. |in po desinens m antecedente unum inuenio rumpo, quod |subtracta m et o in i conuersa facit praeteritum paenultima producta tam |in simplici quam in compositis ab eo: rumpo rūpi, abrumpo abrūpi, |corrumpo corrūpi. e uero breuem paenultimam habentia mutant o in ui |diuisas in praeterito, ut strĕpo strepui, obstrĕpo obstrepui; r uero uel |l uel e productam ante po habentia o in si conuertentia faciunt |praeteritum, ut scalpo scalpsi, sculpo sculpsi, carpo carpsi, rēpo repsi, |serpo serpsi, sarpo sarpsi. Lucanus in III: |«sed per iter longum causa repsere latenti». |supina in pi quidem terminatorum fiunt mutata i in tum, ut rupi |0532| ruptum; in ui uero separatas subtracta u et addita tum: strepui |strepitum; in psi autem exeuntia secundum supra dictam regulam mutata |si in tum, ut scalpsi scalptum, sculpsi sculptum, repsi reptum, |carpsi carptum. |in ro finita per ui syllabam terminant praeteritum, ut tero triui, |quaero quaesiui, sero seris seui, nam sero seras, a sera obdita natum, |seraui facit. a sero seris tamen composita, quando mutant simplicis |significationem, per ui separatas proferunt praeteritum o in ui |conuersa. desero pro relinquo deserui, insero pro immitto inserui. |si enim de arbore dicam, insero inseui facit et participium insitus, non |insertus. Virgilius in bucolico: |«insere nunc, Meliboee, piros, pone ordine uites». |idem in II georgicon: |«mutatamque insita mala / |ferre pirum». |uetustissimi tamen etiam in simplici serui protulisse inueniuntur, pro |ordinaui et pro seui. Ennius in praeceptis: |«ubi uidet auenam lolium crescere inter triticum, / |selegit, secernit, aufert; sedulo ubi operam addidit, / |† quam tanto studio seruit». |duo inueniuntur supra dictae terminationis uerba, quae duplicant s ante i |in praeterito: gero gessi et uro ussi; uerro enim secundum Seruium |uersi facit, secundum Charisium autem uerri, quod et usus |comprobat. Licinius Macer pro Tuscis: «quis oportuit amissa |restituere, hisce etiam reliquias auerrerunt». Publius in | Murmidone: |0533| «cellas seruorum conuerri». |curro etiam repetita priori syllaba cucurri facit praeteritum, quod in |compositione inuenitur apud quosdam auctorum geminationem primae |syllabae seruans, apud alios autem minime, ut Virgilius in IIII | Aeneidos: |«decurrere iugis, alia de parte patentes / |transmittunt cursu campos». |Liuius in XXII ab urbe condita: «qua cuique proximum fuit, |decucurrerunt». idem in XXV: «et si ferocius procucurrissent». |Cato contra G(aium) Pisonem: «uideo hac tempestate concurrisse |omnes aduersarios». Terentius in hecyra: |«una illarum interea propere praecucurrit». |Caesar ad Virgilium: «excucurristi a Neapoli». Plautus in | Sticho: |«praecucurri, ut nuntiarem nuntium exoptabilem». |supina eorum, quae in ui syllabam terminant praeteritum, |mutatione ui in tum proferuntur secundum supra dictam regulam: triui |tritum, quaesiui quaesitum. seui uero secundum analogiam setum |0534| debuit facere, sed differentiae causa ueteres Setum pro Zethum dicentes |hoc satum proferre tradiderunt. et sciendum, quod in nullo alio supino |siue participio seu nomine participiali a paenultima corripitur, nisi in supra |dicto et aliis tribus, id est sătus, rătus, dătus, stătus. reor |quoque ratus facit participium, ut puto differentiae causa, quia ritus aliud |significat et retus pro retitus dicebant, quomodo saucius pro |sauciatus et lassus pro lassatus et lacerus pro laceratus et potus pro |potatus; difficile enim inuenis e uerbi in a conuerti per participium siue |supinum nisi in supra dictis. in compositione uero a supra dictorum |supinorum siue participiorum in i conuertitur correptam: satus, insĭtus, |obsĭtus. Virgilius in II georgicon: |«mutatamque insĭta mala / |ferre pirum». |Cicero in frumentaria: «ut cum obsĭtum Leontinum agrum |uidisses». deserui uero desertum et inserui insertum et exerui |exertum faciunt supina; quae uero duplicant s ante i, mutant si in tum |in supino: gessi gestum, ussi ustum. duplicantia uero r ante o in |praesenti ro in sum conuertentia faciunt supinum, ut curro cursum, |uerro uersum. |in so desinentia o in i conuertentia assumunt ui et faciunt |praeteritum perfectum: lacesso lacessiui, arcesso arcessiui. Sallustius in |I historiarum: «Domitium proconsulem ex citeriore Hispania |cum omnibus copiis, quas parauerat, arcessiuit». idem in II | historiarum: «argentum mutuum arcessiuit». Cicero pro | Roscio: «arcessiuit aliquem. quem aut quando?» (lacesso lacessiui: |sic Probus, et uidetur mihi melius dicere, participium enim passiuum |0535| lacessitus; Caper tamen lacessi dicit esse, ut facessi, et profert |exemplum Lucilii, quo usus est in XIIII: |«num uetus ille Cato † lacessisse appellari quod / |conscius non erat ipse sibi?». |sed potest lacessisse per syncopam esse prolatum ui syllabae, ut |cupisse, petisse dicimus pro cupiuisse et petiuisse). Sallustius in III | historiarum: «diuersa, uti solet rebus perditis, capessiuit». |idem in IIII: «igitur legiones pridie in monte positas |arcessiuit». facesso uero et capesso et uiso, quae possumus desideratiua |dicere (significat enim facesso desidero facere et capesso desidero |capere et uiso desidero uidere; frequentatiua enim esse non possunt, |cum primae coniugationis non sunt), haec eadem secundum Diomeden |et Charisium o in i conuertentia faciunt praeteritum perfectum: facesso |facessi, capesso capessi, uiso uisi; similiter quaeso quaesi; Probus |tamen quaesiui dicit, et melius, quamuis primitiuum quoque eius, id est |quaero, quaesiui facit praeteritum. sed Sallustius in I | historiarum: «Curionem quaesit, uti adulescentior et a populi |suffragiis integer aetati concederet Mamerci». Cicero in diuinatione: |«ipse profecto metuere incipies, ne innocenti periculum |facesseris»; inuenitur tamen in quibusdam codicibus facessieris. pinso |pinsui facit praeteritum, quod Probus usu Pomponii comprobat: |«neque malis molui neque palatis pinsui». |0536| supina eorum in situm exeunt: arcessitum, lacessitum, |capessitum, secundum in ui desinentium regulam, de qua saepe in |superioribus diximus. a pinso autem pistum debet esse, unde pistor nomen |uerbale, ut pastum pastor, ustum ustor, gestum gestor. |in to c antecedente inuenio pecto, cuius praeteritum plerique |pexui, Asper tamen pectui, Charisius pexi protulerunt. Maecenas | in Octauiam: «pexisti capillum naturae muneribus gratum». |similiter necto nexui et nexi. Virgilius in V: |«et paribus palmas amborum innexuit armis». |Sallustius in historiarum I: «nexuit catenae modo». Lucilius |in V: |«hic solus uigilauit, opinor, / |et cum id mi uisus facere est, tum retia nexit». |Propertius: |«at tibi, qui nostro nexisti retia lecto». |flecto uero flexi facit et plecto plexi antique. Laeuius in V | erotopaegnion: |«te, Andromacha, per ludum manu / |lasciuola ac tenellula, / |0537| |capiti meo trepidans, libens / |insolito plexi munere». |nunc enim plector et amplector dicimus. sed plector passiuum esse |Terentius ostendit in Phormione: |«ego plectar pendens». |e breui antecedente in to desinentia duo inueni: pĕto petiui et mĕto |messui. Cato in II originum: «in campo Tiburti ubi hordeum |demessuit, idem in montibus serit, ubi hordeum idem |iterum metit». Cassius Emina in III annalium: «in campo Tiburte |ubi hordeum demessuerunt». r antecedente similiter duo inueni, |uerto uerti, sterto stertui (Persius: |«cor iubet hoc Enni, postquam destertuit esse / |Maeonides, Quintus pauone ex Pythagoreo»), |geminata uero t ante o unum, mitto misi, et in sto unum, sisto, |cuius praeteritum quando actiuam habet significationem, tam in simplici |quam in composito deficit; quando uero absolutam et similem sto uerbo, |commune cum eo habet praeteritum, ut resisto uel resto restiti, |consisto et consto constiti, persisto et persto perstiti. |supina eorum, quae in xui uel xi praeteritum terminant, per xum |exeunt, ut nexui nexum, pexui uel pexi pexum, flexi flexum. |similiter faciunt supinum, quae in ctor desinunt deponentia: amplector |amplexum; petiui uero secundum analogiam in ui terminantium |praeteritum petitum facit paenultima producta; similiter messui messum, sicut |censui censum. misi duplicauit s in supino: missum. a stertui |enim supinum non inueni nec a sisto. |deponentia in tor desinentia nulla antecedente consonante tor in sum |conuertunt: utor usum, nitor nisum; inuenitur tamen etiam nixum. |0538| in xo duo inueniuntur o in ui conuertentia in praeterito: texo |texui et nexo nexis uel nexas nexui. Ouidius in VII | metamorphoseon: |«luna quater plenum tenuata retexuit orbem». |Cicero in II de oratore: «sic omnia, quae fiunt quaeque |aguntur, lenioribus principiis natura ipsa retexuit». Virgilius |in V: |«nexantem nodis seque in sua membra plicantem». |idem in eodem: |«et paribus palmas amborum innexuit armis». |Liuius: |«nexabant multa inter se flexu nodorum / |dubio». |Accius in Deiphobo: |«nos continuo ferrum eripimus, omnibus manicas |neximus». |supina alterum per tum, alterum per xum finiunt: textum, nexum. |unde Virgilius in VIII: |«et clipei non enarrabile textum». |idem in V: |«qui primus nodos et uincula linea rupit, / |quis innexa pedem malo pendebat ab alto». | de praeterito perfecto quartae coniugationis |quartae coniugationis uerba omnia actiua uel neutralia in io desinunt, |exceptis eo et queo et ueneo et ex eis compositis. |in cio igitur desinentia duarum excedentia numerum syllabarum |simplicia n antecedente cio in xi conuersa faciunt praeteritum perfectum, |ut uincio uinxi, sancio sanxi (uetustissimi tamen etiam sanciui uel |sancii proferebant. Pomponius Secundus ad Thraseam: |«sancierat ius utile ciuitati»); sin autem n non habuerint, cio in si |0539| mutata faciunt praeteritum, ut sarcio sarsi, farcio farsi, raucio rausi, |fulcio fulsi, quod et Probo placet, quamuis alii differentiae causa fulxi |posuerunt. Cicero in I de oratore: «at Aesopum, si paulum |inrauserit, explodi». in eodem: «peranguste refersit in oratione sua». |idem pro Cornelio libro II: «qui eis rebus urbem Italiamque |referserunt». idem in II Tusculanarum: «ex quibus uerbis etiam |omnia referserunt». |alia uero omnia supra dictae coniugationis uerba secundae personae |praesentis abiecta finali s et addita ui faciunt praeteritum perfectum, quod |tamen etiam subtracta u consonante et correpta paenultima i licet |proferre, ut scio scis sciui uel scĭi et ab eo composita: ascio asciui uel |ascĭi. similiter cio cis, quod et cieo cies dicitur, ciui uel cĭi. et |ab eo composita, concio concis conciui uel concĭi, audio audiui uel |audĭi, mollio molliui uel mollĭi, munio muniui uel munĭi, saeuio |saeuiui uel saeuĭi, eo iui uel ĭi, queo quiui uel quĭi, ueneo ueniui uel |uenĭi (Solinus in collectaneis: «Tatius in arce, ubi nunc |aedis est Iunonis Monetae, qui anno quinto quam ingressus |urbem fuerat a Laurentibus interemptus est, septima et |uicensima Olympiade hominem exiuit». Sallustius in Catilinario: |«sed neque pretio neque gratia inpelli quiuit». idem in I | historiarum: «neque se recipere aut instruere proelio quiuere»), |suffio suffiui uel suffĭi, quod quamuis a neutropassiuo componatur, |tamen, quia significationem mutauit, mutauit etiam declinationem. unde |Virgilius in IIII georgicon: |0540| «at suffire thymo cerasque recidere inanes» |suffire dixit secundum rectam rationis declinationem, cum simplex eius fieri |est. excipiuntur haurio hausi (inuenitur tamen etiam hauriui uel |haurii. Varro in XXIIII ad Ciceronem: cum indidem haurierint), |saepio saepsi, sentio sensi, uenio ueni, aperio aperui (quod uidetur |a pario compositum, quod uetustissimi non solum secundum tertiam, sed |etiam secundum quartam coniugationem declinabant, unde Ennius: |«oua parire solet genus pinnis condecoratum». |igitur ex eo composita, si principalem syllabam puram nec ex integra |praepositione habuerint, io in ui conuertunt in praeterito, ut aperio |aperui, cooperio cooperui; reperio uero duplicauit p in praeterito, |quippe deminuto una syllaba, reperio repperi. simile est praeteritum a |comperio comperi. sunt alia ex hoc ipso composita deponentia: |experior, opperior, quorum participia expertus et oppertus ostendunt a |pario esse composita, cuius participium partus est), salio saliui uel |salii et salui. Virgilius in bucolico: |«dulcis aquae saliente sitim restingere riuo»; |idem praeteritum in II georgicon: |«mollibus in pratis unctos saliere per utres». |in quibusdam tamen inuenitur codicibus etiam saluere scriptum. idem |in XI: |«portisque ab equo regina sub ipsis / |desiluit». |idem in V: |«haut mora, prosiluere omnes, ferit aurea clamor / |sidera». |0541| Lucanus in III: |«insiluit solo nociturus pondere puppim». |Statius tamen in VIIII Thebaidos: |«excussi salierunt cuspide dentes». |in eodem: |«insiliere uadis magnoque fragore solutus / |agger». |Ouidius in XI metamorphoseon: |«cum saepe adsiluit defensae moenibus urbis». |idem in IIII fastorum: |«per flammam saluisse pecus, saluisse colonos». |Quadrigarius in VI annali: «Artorius Taureae dextrum |umerum sauciat atque ita resiluit». cambio, ἀμείβω, ponit |Charisius et eius praeteritum campsi, quod ἀπὸ τοῦ κάμπτω ἔκαμψα Graeco |esse uidetur, unde et campso campsas solebant uetustissimi dicere. |Ennius in X: |«Leucatam campsant». |aio, cuius declinatio in usu frequenti non est, quartae coniugationis esse |ostenditur ab imperatiuo in i terminante. sic enim Probus de dubio |perfecto tractans ostendit Naeuium protulisse: |«an nata est sponsa praegnas? uel ai uel nega». |Accius in Ione: |0542| «quibusnam / |te aibant ortum locis», |pro aiebant, quod in hac coniugatione fieri solet. et est notandum in |hoc uerbo, quod pares habent syllabas tres personae, āio ăis ăit, quod |in alio huius coniugationis uerbo non inuenis, et quod paenultima primae |solius personae producitur, quae sola i habet loco consonantis; unde tertia |quoque pluralis, quae solet a prima fieri, similiter i consonantem habens |producit paenultimam; quod autem in aliis corripitur, ostendit usus. |Virgilius in I Aeneidos: |«sic ăit et dicto citius tumida aequora placat» |[et Naeuius: |«an nata est sponsa praegnans? uel ăi uel nega»; |nam nisi corripiatur a, iambus stare non potest]. |inuenimus tamen tertiam |personam praeteriti ait, quasi a prima ai aisti ait, quae in usu non sunt, unde |neque perfecti neque plusquamperfecti nec futuri subiunctiui in hoc uerbo |declinatio inuenitur. potest igitur etiam ait praesens pro praeterito accipi. |supina in xi quidem terminantium secundum supra dictam regulam |in ctum exeunt: uinxi uinctum et sanxi sanctum, sanciui uero |sancitum, unde Lucretius: |«quod porro nequeas, sancitum quandoquidem extat». |in si uero praeteritum finientia l uel r antecedentibus mutant eam |in tum in hac coniugatione et faciunt supinum, ut farsi fartum, fulsi |fultum, sarsi sartum, unde et sartores et fartores, et ex his composita |confercio confertum, refercio refertum (Cicero in II Tusculanarum: |«tum iecore opimo farta et satiata»); |alia uero in si desinentia supra dictam regulam seruant, id est generalem in |si desinentium: sensi sensum, rausi rausum, unde Lucilius in XVIIII: |«rausuro tragicus qui carmina perdit Oreste». |0543| haurio hausi haustum differentiae causa assumpsit t, quamuis et |aspiratione differat; saepsi uero saeptum secundum proportionem in supra |dictis expositam facit. ueni uentum et aperui apertum faciunt, sicut |pario partum et omnia ex eis composita: aduenio aduentum, conuenio |conuentum, comperio compertum, experior expertum. alia uero omnia, |quae tam in ui quam in ii terminant praeteritum perfectum, in itum |faciunt supinum paenultima producta tam in hac quam in aliis |coniugationibus, ut audiui uel audii audītum, muniui uel munii munītum, |sciui uel scii scītum, arcessiui uel arcessii arcessītum, cupiui uel |cupii cupītum. excipiuntur in eo desinentia et disyllaba aliarum |coniugationum, quae paenultimam supini corripiunt, ut eo iui uel ii ĭtum, |adeo adiui uel adii adĭtum, praetereo praeteriui uel praeterii |praeterĭtum, queo quiui uel quii quĭtum, sino siui uel sii sĭtum, lino liui |uel lii, quod in rarissimo usu est, lĭtum. cieo quoque ciui uel cii |cĭtum corripit paenultimam, quando uero a cio cis quartae |coniugationis est, producit eam. pono quoque, quod antique posiui, in frequenti |autem usu posui facit praeteritum, corripit paenultimam in supino |posĭtum. ueneo quoque secundum analogiam uenĭtum debet facere |supinum, pro quo magis uenum in usu est. |et supra dicta omnia auctoritate ueterum comprobantur, sicut iam |superius ostendimus, rursusque referamus in memoriam. Virgilius |in VIII: |«o mihi praeterĭtos referat si Iuppiter annos». |idem in VIII: |«Amphitryoniades armenta abĭtumque pararet». |idem in V: |«hos adĭtus iamque hos adĭtus omnemque pererrat». |idem in X: |«morte obĭta qualis fama est uolitare figuras». |0544| Ouidius in IIII fastorum: |«sol adĭtus, quam quaeris, ait, ne uana labores, / |nupta Iouis fratri tertia regna tenet». |idem in heroidibus: |«tempore quo nobis inĭta est Cerealis Eleusin». |Terentius in hecyra: |«nam cum conpressa est gnata, forma in tenebris nosci |non quĭta est». |Iuuenalis in IIII: |«nam coĭtus iam longa obliuio uel, si / |coneris, iacet exiguus cum ramice neruus». |antepaenultima quoque in futuri temporis participio idem comprobat. |Virgilius in II: |«si perĭturus abis, et nos rape in omnia tecum». |Lucanus in V: |«tum lurida pallens / |ora tulit uultu sub nubem tristis ĭturo». |cieo cĭtus correpta paenultima, ut diximus, facit. Statius in III | Thebaidos: |«atque hic ingenti Capaneus Mauortis amore / |excitus et longam pridem indignantia pacem / |corda tumens»; |a cio uero cītus paenultima producta, ut Virgilius in III Aeneidos: |«at genus e siluis Cyclopum et montibus altis / |excītum ruit ad portus et litora conplet». |sinor sĭtus et desinor desĭtus paenultima correpta. Cicero pro|0545| Cornelio in I: «coeptum igitur per eos qui agi uolebant, desitum |est per hunc qui decessit». idem in I rhetoricon: «et si non ab |eo, quod in proximo desitum erit, deinceps incipietur». inde |etiam situs dicitur pro neglegentia. Virgilius in VII: |«sed te uicta situ uerique effeta senectus». |idem in II georgicon: |«mutatamque insĭta mala / |ferre pirum», |et in IIII eorundem: |«et paribus lĭta corpora guttis». |ideo autem diximus disyllaba in ui desinentia secundae uel tertiae |coniugationis in supinis uel participiis praeteriti corripere paenultimam, quia, |siue disyllaba sint quartae, producunt, ut scio scītus, siue ultra duas |syllabas alterius quoque coniugationis [producitur]: arcessiui arcessītus, |cupiui cupītus, nisi sint a disyllabis composita, ut insĭtus, incĭtus, illĭtus. |Lucanus in VIII: |«illita tela dolis nec Martem comminus usquam / |ausa pati uirtus». |Virgilius in XII: |«quatit ungula cursu / |incĭta nec domini memorum proculcat equorum». |similiter imposĭtus, proposĭtus. Iuuenalis in I: |«si te proposĭti nondum pudet atque eadem est mens». |Virgilius in III: |«inposĭtis auro dapibus». |praeterea notandum, quod sepelio sepeliui uel sepelii sepultum in |0546| frequentiore usu est supinum, antiquissimi etiam sepelitum dicebant; unde |Cato in Thermum: «mortuus est, sepelitus est». salio quoque |saliui uel salii saltum facit, unde Virgilius in VI: |«cum fatalis equus saltu super ardua uenit / |Pergama». |idem in XI: |«at medias inter caedes exultat Amazon»; |solent enim frequentatiua plerumque a supinis uel participiis praeteritis nasci. |sallio sallitum facit, sallo salsum, quomodo uello uulsum. Sisenna: |«sic in eam paludem multi piscium salliendorum causa a |nauibus semionustis commeant», a sallio salliendorum dixit, non |sallendorum. Sallustius uero in III historiarum: «parte consumpta |reliqua cadauerum ad diuturnitatem usus sallerent», sallerent |dixit a sallo, non a sallio. similiter Lucilius in VIII: |«sallere muraenas, mercem in frigdaria ferre». |inde etiam participia futuri salliturus et salsurus. Nouius: |«salliturus istaec est, mittam salem». |Mummius: |«istaec sum multo sale / |salsurus». |sed et praeteriti participium sallitus et salsus. Cornelius Seuerus |0547| in VIII de statu suo: «ad quem salliti pumiliones afferebantur». |ambio ab eo compositum solum mutauit paenultimam e in i; itaque in |io quidem desinentium regulam seruauit in participio et in supino, quippe |producta paenultima: ambītus ambīta ambītum, in nomine autem siue |uocabulo rei, differentiae causa in eo terminantium regulam seruans, |corripuit paenultimam ambĭtus (ut Ouidius in I metamorphoseon: |«iussit et ambītae circumdare litora terrae». |Lucanus in I: |«letalisque ambĭtus urbi / |annua uenali referens certamina campo»), |quamuis Scaurus in utroque similem esse tenorem putauit. sed Velius |Celer respondens Hadriano imperatori per epistulam de hoc |interroganti, declinatione et tenore ambitus nomen a participio ostendit |discerni, quod usu quoque, ut ostendimus, confirmatur."
}

{
    "author": "Sergius",
    "title": "[Sergii] explanationes in artes Donati",
    "edition_new": "",
    "edition_keil": "GL 4,486-565",
    "text": " |plerique artis grammaticae latores in principio prooemiis usi sunt, |quod galeatum principium dicitur. hic uero huius artis peritus ab ipsis |partibus orationis docendi sumpsit exordium, ne rudis adhuc studentium |sensus tamquam inmensae siluae perplexitatem ingrediens uersutias callidi |sermonis perhorresceret. hic enim Donatus u(ir) c(larissimus) d(ominus) Vergilianum carmen |uel Terenti comoedias mirifice commentauit. Scaurus uero hinc coepit, |ars est cuiusque rei scientia usu uel traditione suscepta, quia artem |doctrina uel usu cotidiano percipimus. cum enim docemus, discimus. |frequenti enim meditatione illa quae didicimus obseruamus, sicuti Socrates |philosophus dicit: quae nosti conserua meditationibus, quae autem non |didicisti adsume disciplinis. |ars autem dicta est eo, quod artius ad |peritiam urgeat pertendentes. ars grammatica praecipue consistit in |intellectu poetarum et in recte scribendi loquendiue ratione. grammatica ἀπὸ|0487| τῶν γραμμάτων dicta est. unde et Latini a litteris appellauerunt |litteraturam, item grammaticum litteratorem. uox enim facit litteram, |litterae faciunt syllabam, syllabae faciunt partes orationis. uox est aer ictus |sensibilis auditu, uerbis emissa et exacta sensus prolatio. uox enim aut |articulata est aut inarticulata. articulata est quae auditur et percipitur et |est interpretabilis intellectum habens uel faciens litteram [articulata uox |litteris conprehendi potest]. inarticulata est quae audiri potest, intellegi |non potest, ut uagitus infantis, balatus ouis, hinnitus equi, mugitus bouis. |litteris praeponenda uox est ideo, quia non littera elementum tribuit uoci, |sed uox litteris. elementum est dictum quasi eleuamentum. |littera enim |elementum uocis articulatae [a quo initium sumitur incrementum], ut |Terentianus metra docens ait |elementa, rudes quae pueros docent magistri. |syllabis enim exprimitur breuis dictio uel numerosa, quae multiplicem |conplet orationem. elementum ergo est unius cuiusque rei initium, a quo |sumitur incrementum et in quod soluitur. |dictionum genera sunt tria. |aut enim dramaticos est aut diegematicos aut mictos. dramaticos est, ubi |personae solae loquuntur, sicut est prima ecloga bucolicorum; |diegematicos est, ubi solus poeta loquitur, ut est in quarta ecloga, cuius principium |est «Sicelides Musae»; mictos est, ubi et poeta loquitur et persona, ut |secunda ecloga, «formosum pastor».\\n |oratio dicitur elocutio, quasi oris ratio. huius orationis, id est |elocutionis, octo sunt significationes [quidquid enim loquimur octo habet |significationes], id est partes. Aristoteles quidem dicit decem esse |categorias: addit duas, quae ad grammaticos non pertinent, energian et |hypostasin, id est id quod facit et id quod substantia est. sed quantum ad |grammaticos, octo sunt partes, quae hac pagina conscriptae noscuntur |[partium orationis discretio]: ut puta si dicas uolo ire ad forum et uidere |aut salutare amicos, uolo uerbum est, ire uerbum est, ad praepositio est, |forum nomen est, et coniunctio est, uidere uel salutare uerbum est, |amicos nomen est, nec alteram significationem inuenisti. nulla est pars |orationis, quae non una sit de istis octo. nunc uideamus, quare sic |appellatae sunt ipsae partes orationis, id est quare dictum est nomen, quare |0488| pronomen, quare uerbum, quare aduerbium, quare participium, quare |coniunctio, quare praepositio uel quare interiectio. |nomen dictum quasi notamen: notas enim rerum tenet. cum maiores |nostri uiderent rerum naturam et nescirent, quem ad modum appellarent, |constituerunt sibi nomina, quibus diuersa appellarent, ita ut propriis |nominum uocabulis absentia praestolarent, sic ut dicerent hominem leonem |auem et cetera. item inanimalia, hoc est quae animam non habent, |scamnum cathedram lectum, aut quae incorporalia sunt, ut dignitas |gloria. si enim non uideam scamnum aut cathedram, sed tantum audiam, |necesse est ut eius rei notitia ad animum ueniat. ergo ideo nomen |dixere, quod rem notam faciat, quod unam quamque speciem in notitiam |deducat. hoc enim faciunt nomina, et ideo primum locum tenent. quem |ad modum enim potest nobis in notitiam uenire aliquid, nisi per nomen |cum innotuerit? pronomen dicitur, quod pro officio et loco nominis |ponitur. quando dico Virgilius scripsit bucolica, ne dicam iterum Virgilius |scripsit georgica, Virgilius scripsit Aeneidos, ut enim hoc fastidium |uitemus, inuentae sunt particulae, quae ipsam repetitionem excluderent |succedendo in ipsam nominis significationem, ut dicamus Virgilius |scripsit bucolica, ipse scripsit georgica, iste scripsit Aeneidos, idem culicem. |iste ipse idem numquid nomina sunt? et tamen hoc significant istae |particulae, quod et nomen. ideo dicitur pronomen, quia ponitur pro |officio nominis. uerbum dicitur ab eo, quod aerem uerberat uox. sed |dicis, et ut aliae partes exprimantur, uox aerem uerberat, ut dicamus |Romam. qua ratione rem generalem omnium haec pars uelut specialem |sibi tenuit? haec causa est, quod ipsa parte frequenter utimur in loquendo. |ponis quinque uerba et unum nomen aut pronomen; ideo dicitur uerbum. |in tantum constat quia uerum est, ut omnia quae loquimur plerumque |uerba dicamus, uerba facit in curia. dicimus etiam uerba mihi dedit. |et numquid uerbis tantum egit et non interposuit alias partes? uerba |dedit, fefellit mentitus est, ut Terentius «cui uerba dare difficile |est»: Symmachus sic, «uerba dare captiui est, argentum dare |satellitis». considerandum est, quantam uim habeat ista particula, et |intellegis consuetudinem de ea re quae frequentatur nomina inponere: ut |illa oratione, quae specialis est, hoc generale nomen est ab eo, quod |frequenter in usu sit, sic etiam nos uerbum esse dicimus propter eam |causam, quod eo frequenter utimur. aduerbium dicitur, quia uerbo |0489| cohaeret, ita ut separari non possit. si dicas cras, non est sensus: addis |uerbum, cras faciam, cras dicam, addita uerba inplent sensum. |participia dicta sunt, quod partem capiunt nominis, partem uerbi: a |nomine habent genera et casus, a uerbo tempora et significationes, ab |utroque numerum et figuram. coniunctio dicta est ab eo, quod coniungat |elocutionem: ego tu uenimus ad forum, sensus manet, sed inconexa est |oratio; interponitur et et coniungit elocutionem, ego et tu uenimus ad |forum. praepositio dicta est, quia in loquendo praeponitur, ut ante |templum, apud amicos. numquid dico templum ante, amicos apud? |si sic dicam, erit ordo praeposterus. est etiam interiectio, quae |interponitur ad exprimendum animi motum, et plerumque quod exprimere sermo |non potest, hoc interiectio explicat. ut puta si dicamus mortuus est |Achilles, utrum laete hoc feras an maeste, adhuc non expressisti. dicis |uah mortuus est Achilles, ostendisti quod hoc laete feras. item dixisti |uae mortuus est Achilles, ostendisti quod maeste feras. ita illud, quod |non potuimus explicare integro et alias pleno sermone, adiecta hac |particula exprimimus. decursis igitur octo particulis, quibus efficitur humana |locutio, superest accidentium species expromere. nam nunc uocabulorum |tantum modo rationem expressimus.\\n |nomen est pars orationis cum casu corpus aut rem proprie |communiterue significans. habemus in Aristotelicis et in Stoicis praeceptis |et fere omnium hanc esse perfectam definitionem, quae separat a ceteris |communibus rem et suam proprietatem ostendit, ut puta homo est |animal rationale mortale risus capax. uide, quem ad modum et separat a |communibus et dicit proprium. nam dicendo homo est animal |separauit a lapide, dicendo rationale separauit a beluis, dicendo mortale |separauit a numinibus: risus capax, iam hoc proprium est ipsius. ista |est ergo plena definitio. hoc secuti sunt etiam grammatici in definiendis |rebus et ita dixerunt, quid est nomen? nomen est pars orationis cum |casu corpus aut rem proprie communiterue significans. dicendo cum |casu separauit a uerbo, separauit ab aduerbio, separauit a coniunctione, |separauit a praepositione, separauit ab interiectione; adhuc a duabus |partibus non separauit, a pronomine et participio. nam accidunt casus |pronomini et participio. quid ergo separat nomen ab illis? persona uel |tempus: nam persona pronominum est, tempus participiorum. superest ut |dicamus, quid sit proprium ipsius nominis. ut sit uel proprium uel |0490| appellatiuum; hoc in nulla parte orationis inuenies. istae sunt ergo perfectae |definitiones. nomen est pars orationis cum casu. ideo dixit cum casu, |quia nullum nomen est sine casu. quid est sine casu? sine omni casu. |ceterum sine aliquo casu potest inueniri, uel unius casus, ut sponte tabo |natu, uel duorum, ut Iupiter, uel trium, ut nequam, uel quattuor, ut |huius lateris huic lateri hunc laterem ab hoc latere. sine casu autem |penitus non potest inueniri. nam mox ut nascitur nomen, habet ipsum |appellationis suae casum. ideo definit nomen est pars orationis cum |casu, quia, licet non habeat omnes casus, tamen non potest non habere |uel unum. adicit deinde corpus aut rem. corporalia et incorporalia |dicunt grammatici. uideris, quid dicant philosophi uel oratores. interim |grammatici corporale dicunt quod uidetur et tangitur, incorporale quod |nec uidetur nec tangitur. significat autem aut proprie aut communiter: |proprie, si dicas Hector; communiter, si dicas homo. proprium est quod |unius est, commune quod multorum est. quid sequitur? si proprium est |et unius est, numerum pluralem non recipit. nam quod unius est, |numerum pluralem non recipit. dicimus tamen Clytaemnestras Medeas et |«Decios Marios magnosque Camillos». sed hoc tunc contingit, |quando multi sunt qui ipso nomine uocentur. fuit Marius Gratidianus, |fuit ille qui Praeneste occisus est, fuit septies consul. quid dicimus de |Clytaemnestris, de Medeis? aliam scripsit Medeam Sophocles, item in alio |furoris actu aliam Euripides, aliam diuersi scriptores. ergo non de illis |Medeis sentimus, quae occiderunt filios suos, quasi multae sint, sed de |illis quae scriptae sunt per uarios auctores. iterum quod multi Marii, |multi Camilli fuerunt, recipit numerum pluralem. appellatiuum est quod |multorum est: homo, et ego homo et tu homo et ille homo et alii |homines. si ergo appellatiuum est quod multorum est, quare recipit |numerum singularem? quem ad modum proprium non recipit numerum |pluralem, sic et appellatiuum non debet recipere singularem: sed hic facilior |ratio est, quam in proprio. nam ubi unus est, multi non sunt; ubi |autem multi sunt, etiam unus est. appellatiua quae sunt, fiunt propria; |quae autem propria sunt, fieri appellatiua non possunt. uictor dicitur a |uictoria, felix a felicitate: ergo sub hac significatione appellatiuum est. |sed et pater filio suo hoc nomen inponit, et uocatur aliquis Victor aut |Felix, et fit ex appellatiuo nomen proprium. ista est definitio nominis. |nomini accidunt qualitas conparatio genus numerus figura casus. |qualitas nominum diuiditur per duas partes. aut enim proprium est |0491| nomen aut appellatiuum; plus non facit qualitas, nisi <ut> aut proprium aut |appellatiuum ostendat. haec est principalis diuisio qualitatis, plus non |facit; sed subdiuisiones qualitatis sunt plurimae. nam propria quattuor |partes habent, appellatiua uiginti septem partes habent. de his nihil hic |dixit; differt nos ad illam partem quae est prudentior. ergo si propria |non fuerint, appellatiua sunt; si appellatiua non fuerint, propria sunt. |accidit etiam conparatio. conparatio est res quae augmentum facit. |iste diues est; sed est in alio plus, ille ditior; ille satis superque habet, |ditissimus. unde quaeritur, utrum possit conparatio minus ostendere, et |uidetur quasi posse. nam dicimus pauper pauperior pauperrimus. sed |non potest fieri: nam ista deminutio infelicitatis augmentum est. ideo |non potest fieri ut minuat conparatio. conparationis gradus sunt tres, |positiuus conparatiuus superlatiuus. positiuus omnia genera recipit, |masculinum, ut doctus, femininum, ut docta, neutrum, ut doctum: recipit et |commune genus, ut docilis, et ex tribus generibus, ut felix. |conparatiuus gradus duo tantum genera recipit, commune et neutrum, ut doctior |doctius. superlatiuus tria singulariter genera recipit, masculinum, ut |doctissimus, femininum, ut doctissima, neutrum, ut doctissimum. positiuus |plures formas habet: [saepe positiuus] exit in us, ut doctus, exit in is, |ut docilis, exit in ens, ut prudens, exit in er, ut niger, exit in ix, ut |felix. de his plenius referemus. conparatiuus duas tantum formas habet, |ior et ius, doctior doctius; superlatiuus in singulis generibus binas, simus |et rimus, sima et rima, simum et rimum: dicimus enim doctissimus |doctissima doctissimum et nigerrimus nigerrima nigerrimum. utile est |formas istas superlatiui cognoscere: incidunt enim aliqua nomina in |dubitationem et hinc soluuntur. quaeritur, utrum acris dicamus an acer; |Ennius enim dixit «post acer hiems», item Horatius «soluitur acris |hiems»: item alacris an alacer, Terentius «quidue est alacris», et |Vergilius «alacer palmas utrasque tetendit». quid tamen uerum |est, de superlatiuo gradu colligimus. et facit superlatiuum acerrimus; |ergo acer positiuus. nam cum dicas acerrimus, quid habet remanere nisi |acer? quaedam necessitas est, quae nos coartet ad uerum sermonem. |quae nomina conparantur? non omnia, sed ea quae sunt qualitatis aut |quantitatis. qualitas et quantitas in his rebus aestimantur, quae sunt ab |animo, a corpore, a fortuna, a mensura: ab animo, ut prudens |prudentior, stultus stultior; a corpore, ut candidus candidior, formosus |0492| formosior; iterum quod a fortuna uenit, ut diues ditior uel diuitior, egens |egentior; a mensura, ut longus longior, latus latior, altus altior, breuis |breuior. ista sunt quae recipiunt conparationem, quae in qualitate sunt aut |quantitate. unde quaeritur, an dicamus Latinior. si hominem de Latio |uolueris dicere, quoniam gentis est, quem ad modum dicis Campanus et |non dicis Campanior, sic cum dicis Latinus, non dicis Latinior. quodsi |non sit gentis, sed elocutionis, potest recipere conparationem, ut, quem |ad modum dicis disertus disertior, ita dicas Latinus Latinior; et erit ex |his quae ab animo ueniunt. conparatiuus gradus tribus casibus iungitur, |ablatiuo, item septimo et nominatiuo adiecta particula quam. dicimus |enim fortior ab illo et fortior illo. sed illud quamuis et rationem et |auctoritatem habeat, in usu tamen non est, ut dicamus fortior ab illo; |sed dicimus fortior illo, pulchrior illo: Iuuenalis |«pulchrior ille / |hoc, atque ille alio, multo hic robustior illo». |inter ablatiuum autem et inter septimum praepositio sola discretionem |facit. ergo hoc septimo, ut dicamus fortior illo; et hunc dicunt |septimum casum. iungimus etiam nominatiuo adposita particula quam, ut |fortior quam ille. nec solum numero singulari his casibus cohaeret |conparatiuus, sed etiam plurali, fortior illo, fortior illis, fortior quam |ille, fortior quam illi. praefert nos ille conparatiuus gradus et extraneo |et nostro generi. grammaticus inter grammaticos sui generis, inter |oratores extranei generis est. possum tamen dicere iste grammaticus doctior |est grammaticis omnibus, et item dico doctior oratoribus. in |superlatiuo totum contrarium est: non iungitur nominatiuo, non ablatiuo, non |septimo superlatiuus, sed tantum genitiuo, et ei non per utrumque |numerum, sed tantum per pluralem. non nos praefert nostro generi et alieno, |sed tantum nostro conparat, id est similem facit, ut «o Danaum |fortissime gentis Tydide». sed in aliquibus nominibus potest |superlatiuus genitiuo singulari iungi. nam sunt quaedam nomina pronuntiatione |singularia, intellectu pluralia, ut plebs populus gens turba. in his licet |mihi superlatiuum genitiuo numero singulari coniungere, iustissimus |populi, fortissimus gentis, maximus plebis. non enim, licet singularis |numerus sit, penitus a pluralitate recessimus: hic enim facilis sensus est, |quoniam ipsa nomina, licet pronuntiatione singularia sint, intellectu tamen |pluralia sunt. |nunc de generibus dicamus. Varro dicit genera dicta a generando. |0493| quidquid enim gignit aut gignitur, hoc potest genus dici et genus facere. |quod si uerum est, nulla potest res integrum genus habere nisi |masculinum et femininum. ergo in animalibus possumus certa genera |deprehendere, ut puta hic equus, haec equa; cetera uero, quae generare aut |generari non possunt, non habent certa genera a natura, sed ab auctoritate |suscipiunt. atque in his plerumque auctoritas nutat: puta legimus hic |silex et haec silex, legimus hic cortex et haec cortex. quae causa est |dubitationis, nisi quod natura ibi non est, quae sexum confirmet? nec |audemus nos, quoniam genus non est in pariete, aliud dicere, quam ut |legimus. ubi enim ars deficit, succedit auctoritas. omnia igitur genera |principalia duo sunt tantum, reliqua uero inde descendunt. nam commune |genus nihil est aliud, nisi masculinum et femininum; neutrum nihil est |aliud, nisi quod nec masculinum nec femininum. quid ergo sequitur? si |neutrum est, non potest esse animalium. diximus enim animalium genera |certa esse, uel masculina uel feminina, neutra esse non posse, apud |Latinos dumtaxat. ceterum in Graeco possumus inuenire. nam cetos Graeci |neutraliter dicunt τὸ κῆτος, et Vergilius «inmania cete». nominibus |neutris non dant, ut animalia hoc genere nominentur. nec opponas quod |dicitur hoc mancipium, cum non sexus significetur hoc nomine, sed |condicio. hinc de ostreis quaesitum est, cuius essent generis. animal est |aut non est animal: si animal est, neutrum non est, sed femininum; si |non est animal, neutrum erit. prius ergo debet constare, utrum animal |sit an non. sed quid de carne? ideo ista differentia seruatur, ut de carne |ipsa femininum dicatur, ne incipiat res animalis esse generis neutri; |testa uero ipsa generis neutri, ne quod animal non est habeat genus, |quod cognoscitur per naturam, ut ita dicamus frange omnia ista ostrea, |quoniam testam fracturus est, et comedi multas ostreas, id est illam |rem quae animalis est. ergo neutrum genus est, quod nec masculinum |est nec femininum; commune, quod et masculinum et femininum est |tantum. ceterum non est masculinum et neutrum uel femininum et |neutrum commune, in nominatiuo scilicet casu per omnia. ceterum in aliis |casibus possumus inuenire masculinum et neutrum, ut docto doctum |doctorum; possumus femininum et neutrum, sed per dispares casus, ut docta, |docta mulier, docta mancipia. nominatiui casus nomina numquam |possunt esse communia nisi ex masculino et feminino, ut hic et haec |sacerdos, hic et haec agilis; item trium generum, ut hic et haec et hoc |felix. hoc omne dicitur genus. est etiam epicoenon, quod [non] est |0494| promiscuum, ut commune. canis communis est generis: siue masculus |sit, siue femina, canis dicitur; sic et aquila, siue femina sit siue |masculus, aquila dicitur. quae est ergo discretio? ubi uisu discernimus sexum, |commune est; ubi uisu non discernimus, epicoenon est. canem si uidero, |dico tibi, utrum femina sit an masculus, solo uisu. aquila quid sit, utrum |femina an masculus, solo uisu nescimus. uisu dixi: nam sunt qui |scientia ualent, ut possint uolante aquila dicere, masculus sit an femina; sed |ideo dixi uisu, quia his non solus uisus hoc praestat, sed et ratio |scientiae suae. uide ergo, quo modo current: omnia quae uisu discernuntur |communia sunt; quae uisu non discernuntur, epicoena. ideo illae aues, |quarum sexus facile discernitur uisu, habent separatam significationem |generis sui, id est gallus gallina. sunt tamen et in quibus uisu |discernitur sexus et epicoena sunt, ut camelus uel elefans: nam nusquam legisti |femininum in his animalibus. quae est adhuc differentia? quod in |communi pro qualitate sexus articulos damus, hic canis et haec canis: in |epicoeno non possumus hoc facere, sed unum articulum utrique sexui damus, |hic passer; non possumus dicere haec passer. quem autem articulum dare |debeas, auctoritas docet. ille turtures masculino genere dixit, hic |feminino. ergo non sine ratione dubium est. quo modo enim possumus |eligere, quem articulum demus, cum sexum uisu non discernamus? plane |illud sciamus, quod plerumque auctores uariant ipsa epicoena. turdus cum |apud alios genere masculino sit, Persius «turdarum» dicit; nec putemus |genus esse commune, sed illi aliud placuit, huic aliud. nam neque in |Persio inuenies masculinum genus turdus, neque in aliis femininum. si |commune esset, quiuis eorum utroque genere diceret. sic et in miluo: |legimus enim et masculino genere, legimus et feminino, «rapidissima |miluus exit». sic et simia: alii dicunt hic et haec simia, alii hic simius. |legimus et «simia buccis». illud autem scias, quod qui epicoenon sub |articulo dixit generis masculini, eodem semper usus est, qui sub feminini, |eundem articulum tenuit. |numeri sunt duo, singularis et pluralis; dualem Graecorum non |habemus [sed sunt nomina quae tantum singularem numerum habent; sunt |et alia quae pluralem tantum possident numerum]. |figura autem aut simplex est aut conposita: simplex, ut hic doctus, |conposita, ut hic indoctus. simplex ex una parte constat, conposita ex |duabus et fit modis quattuor: aut ex duobus integris, ut suburbanum; |0495| aut ex duobus corruptis, ut municeps; aut ex integro et corrupto, ut |insulsus; aut ex corrupto et integro, ut omnipotens. quod dicimus |suburbanum, et sub integra est et urbanum integra est. municeps, nec muni |integra est nec ceps integra: municeps dictus est ab eo, quod munia |capiat. et hoc teneamus, illa esse corrupta, quae resoluta possunt esse |integra. nam quae soluta integra non sunt, nec corrupta sunt. quem |ad modum enim possumus dicere corruptum, nisi quod integrum fuit? |insulsus, in integrum est, sulsus corruptum: soluo enim sulsus et facio |salsus. nugigerulus ex corrupto et integro: soluo enim nugi et facio |nugas; gerulus integrum est. ergo non possunt dici corrupta, nisi quae |soluta integra fiunt. Probus enim dicit inpossibilem rem: multa sunt, |ait, ita corrupta, ut ne soluta quidem possint esse integra. sed non est |uerum. nam secundum hoc ecce dico duo corrupta esse, quae soluta non |possunt esse integra, et quidquid uoluero erit conpositae figurae, uel |potius omnia erunt conposita. columna figurae conpositae erit ex duobus |corruptis. ideo penitus alii remouerunt istam sententiam prauam et |dixerunt illud esse corruptum, quod resolutum integrum fiat. corruptum non |in litteris tantum dicitur, sed etiam in temporibus, ut omnipotens. |uidetur enim esse ex duobus integris, est autem ex corrupto et integro: nam |omni, quantum ad locutionem, integrum est, quantum ad rationem |temporum, corruptum; nam in conpositione omni syllaba breuis est, quae |alias, id est in simplici figura, longa est. |casus sunt sex, nominatiuus genitiuus datiuus accusatiuus uocatiuus |ablatiuus. Graeci regulas a nominatiuo habent; Latini ablatiuum elegerunt, |ut de ipso regulas ducerent ad alios casus, ut sciamus quia ista regula |ablatiui casus ad nomina Graeca non pertinet. plerumque enim transeunt |ad nos Graeca nomina, quae ad hanc regulam Latinorum nominum non |pertinent. ablatiuus autem singularis quinque litteris uocalibus terminatur, |a e i o u: a, ut ab hac Musa; e partim correpta partim producta, |correpta, ut ab hoc pariete, producta, ut ab hoc die; i, ut ab hac puppi; |o, ut ab hoc docto; u, ut ab hoc uersu. quinque sunt litterae, sed sex |regulae propter e, quae nunc producitur, nunc corripitur. tres autem sunt |casus in numero plurali, qui discernuntur per hanc regulam ablatiui |singularis. ablatiuus singularis a uel o uel e producta terminatus genitiuum |pluralem in rum syllabam mittit, ut ab hac Musa, harum Musarum, ab |hoc docto horum doctorum, ab hoc die horum dierum. quando e |producatur, quando corripiatur, debemus quidem auribus iudicare. sed si |non potes, accipe rationem. quotienscumque genitiuus singularis in is |syllabam exit, corripitur e littera in ablatiuo, patris matris fratris, ab hoc |0496| patre ab hac matre ab hoc fratre. quando ei terminatus fuerit genitiuus |singularis, in ablatiuo e littera producitur, ut huius diei ab hoc die, huius |faciei ab hac facie, excepto uno nomine, quod is syllaba terminatur in |genitiuo singulari, et tamen in ablatiuo eius e producitur, ut haec fames |huius famis ab hac fame propter antiquam declinationem. nam sic |ueteres declinabant, huius famei, quo modo diei. de antiqua declinatione |ablatiuum sibi casum tantum posteri tenuerunt. habemus exemplum |declinationis antiquae in Capro: ipse ponit se legisse famei; Vergilius hanc |longam posuit, «morboque fameque». e autem correpta terminatus |ablatiuus genitiuum pluralem in um mittit, ut ab hoc pariete horum |parietum. in hac regula plerumque in ium exit genitiuus pluralis, ut ab |hoc hoste horum hostium. ibi in um misit, hic in ium. huius rei |discretionem ars non habet, sed auctoritas sola; ideo tene te ad |auctoritatem. quod adeo uerum est, ut plerumque dubitantes auctores utrumque |dicant: et parentum et parentium Horatius dixit: et amantum legimus et |amantium. uides, quem ad modum etiam auctores tenent. i terminatus |ablatiuus genitiuum pluralem in ium semper mittit, ut ab hoc facili |horum facilium. u terminatus ablatiuus genitiuum pluralem in uum syllabam |mittit, ut ab hoc uersu horum uersuum. datiuum et ablatiuum pluralem |ipsa regula ostendit ablatiui singularis. nam a uel o terminatus ablatiuus |singularis datiuum et ablatiuum pluralem in is mittit, ut ab hac Musa his |Musis, ab hoc docto his doctis. e siue correpta siue producta terminetur |ablatiuus singularis, item si i uel u terminatur, datiuum et ablatiuum |pluralem in bus syllabam mittit, ut ab hoc pariete parietibus, ab hoc die |diebus, ab hoc forti fortibus, ab hoc uersu uersibus. |haec sunt quae Donatus in prima parte artium tractauit. haec |magister Seruius extrinsecus dictauit. omnia nomina Latina genitiuo singulari |quinque regulis terminantur, aut ae diphthongo, ut huius Musae, aut i, |ut huius docti, aut is, ut huius patris, aut us, ut huius uersus, aut ei, |ut huius diei. quotienscumque igitur aliquod nomen declinare uolumus, |primum genitiuum eius requiramus; quo inuento quaerimus similitudinem |nominum praedictorum et pari ratione declinamus. in superioribus autem |regulis nominatiuus singularis omnium declinationum uarie exit. de eius |regulis uidebimus. uocatiuus uero secundae declinationis aut i terminatur |0497| aut e: tunc i, cum nominatiuus singularis in nominibus propriis generis |masculini i habet ante us, ut Mercurius Mercuri, Terentius Terenti; |aliter uero, id est siue i non habeat, ut doctus, siue habeat i, sed |proprium non fuerit, ut pius, siue femininum fuerit, ut Melanius, uocatiuum |in e mittent, ut o docte, o pie, o Melanie; excepto uno o fili, quod cum |appellatiuum sit, tamen sub regula propriorum nominum declinatur, ut, |quo modo dicimus o Terenti, sic dicamus o fili. item cauti esse |debemus ad tertiae declinationis ablatiuum singularem, qui nunc i nunc e |terminatur. tunc e tantum terminatur, cum nomen fuerit uerbiale, ut lector, |aut simile uerbiali, ut auctor, aut participium fuerit, ut legens, aut |nomen fuerit conparatiui gradus, ut hic et haec fortior hoc fortius, aut x |littera terminatum fuerit, ut calix. item ea quae nominatiuo casu in us |exeunt et tertiae declinationis sunt e tantum littera terminantur in |ablatiuo, ut hic et haec et hoc uetus huius ueteris ab hoc uetere. grandem |enim soloecismum faciunt qui dicunt usus sum uino ueteri, cum debeant |dicere uino uetere. sic est et haec uirtus huius uirtutis ab hac uirtute. |ergo ita per illa omnia nomina dicimus ablatiuum singularem: dicimus |enim ab hoc lectore, ab hoc auctore, ab hoc legente, ab hoc fortiore, |ab hoc calice, ab hoc uetere. tunc autem i tantum terminatur ablatiuus |tertiae declinationis, cum nomen fuerit generis communis, quod |nominatiuo singulari et genitiuo is terminatur et neutrum ex se potest facere, |ut hic et haec agilis hoc agile: item nomen generis neutri, quod licet |non aliunde nascatur, tamen in e exit, ut hoc mare: item nomen quod |simile est participii, ita ut et participium sit, discretionis causa i littera |terminatur in ablatiuo, cum nomen est. faciunt enim ista omnia ab hoc |agili, ab hoc mari, ab hoc amanti, ut diximus, cum nomen est: ceterum |si participium est, ab hoc amante dicimus secundum praedictam regulam, |quo modo a legente. quodsi nomen fuerit generis communis, quod de se |neutrum non faciat, aut masculinum sit tantum uel femininum tantum, |quod simile sit generis communis, id est quod nominatiuum et genitiuum |similes habeat, necesse est ablatiuum singularem uarie faciat, nunc e nunc |i. cuius rei exempla sunt haec, hic ignis et haec puppis. nam et ab hac |puppi dicimus et ab hac puppe. Lucanus ait ab hac puppe, «cuius dum |pugnat ab alta / puppe Catus», Vergilius ab hac puppi, «puppique |deus consedit ab alta». item legimus ab hoc igni, «et caeco |carpitur igni», et ab hoc igne Statius dixit, «igne diem scindens». in |0498| his ergo auctoritas sequenda est, quoniam deficit ratio; exceptis scilicet |duobus nominibus, in quibus cum possit esse ambiguitas, tamen ueritas |deprehensa est, quod e littera terminentur, ut canis mensis: nam haec |e tantum terminantur, cum ad supra dictas regulas, id est ad |ambiguitatem, alligata sint. nam et mensis, cum sit masculini tantum generis, |similis est generi communi propter pares nominatiuum et genitiuum, et |canis, quamuis sit generis communis, non ex se facit genus neutrum; et |ideo ad ambiguitatem pertinere debuerunt. sed, ut dixi, ueritas |deprehensa est, quod e tantum littera terminentur, ab hoc cane, ab hoc |mense. in quibus adeo ueritas deprehensa est, ut de his numquam uarie |lectum sit. item nomina tertiae declinationis, quae communis generis non |sunt et i littera terminantur in ablatiuo tantum, accusatiuum singularem |in im tantum mittunt, ut ab hac ui hanc uim; sic et ab hoc Tiberi hunc |Tiberim. ideo dixi tantum, quia puppem et puppim dicimus: nam non |i tantum terminatur ablatiuus, sed etiam e. istae ergo regulae duos |uacillantes casus habent, uocatiuum in secunda declinatione et ablatiuum in |tertia. nam uocatiuus secundae declinationis aliquando in i exit, aliquando |in e. denique in hoc casu ambiguitatem uidit Vergilius et antiptosim fecit, |pro uocatiuo nominatiuum posuit, |«corniger Hesperidum fluuius regnator aquarum». |et hic usus ueterum fuit, nomina etiam non dubia plerumque sic ponere, |Octauius iudex esto, Titius heres esto. |interrogatus Filocalus: quare dixisti quod in fame, quae apud ueteres |ei promittebat genitiuum, famei, unus casus retentus est, id est ablatiuus |productus, cum et accusatiuum et alios casus similes habeamus ueteribus |(dicimus enim hanc famem, sicut et illi)? respondit: de his casibus dixi, |qui habent distinctionem, genitiuus singularis et datiuus et ablatiuus. sed |illud a me quaerere debuisti, quare, cum in hac quinta declinatione |semper producatur e, ut est diei faciei progeniei, inueniantur quaedam |nomina ei terminata in genitiuo, quae correptam habeant e; sunt autem |haec tria, rei spei fidei. haec ratio est nominum quintae declinationis: |si puram habeant in nominatiuo es syllabam, id est non cohaerentem |alicui consonanti, in genitiuo sine dubio producuntur; si autem habeant |consonantem, corripiuntur, ut spei rei fidei.\\n |pronomen dictum est quasi pro nomine, eo quod fungitur officio |0499| nominis; ideo dicitur pronomen. si proconsule dicitur eo, quod fungatur |officio consulis, debemus et hoc pronomine dicere, non pronomen. |pronomen autem dicimus secundum rectam rationem; ergo et proconsul |rationabilius dicitur. nam si proconsule dixeris, debes dicere et |procuratore. deinde accedit aliud ualentius: nullum est nomen generis masculini, |quod e terminetur in nominatiuo singulari Latinum; unde adparet quod |omni ratione secundum artem proconsul dicitur. sed Salustius fecit nobis |praeiudicium, qui tam crebro dicit «pro consule». ergo pronomen dicitur, |quod fungatur officio nominis: loco enim nominis ponitur, quo modo |siquis dicat Virgilius scripsit bucolica, iam ponit aliam particulam et |inplet significationem uel intellectum Virgilii nominis. cum enim dixeris |Virgilius scripsit bucolica, idem scripsit georgica, ipse scripsit | Aeneidos (nam totiens dicere Virgilius scripsit bucolica, Virgilius scripsit | georgica, Virgilius scripsit Aeneidos odiosum est, cum possis uariare, ut |dicas Virgilius scripsit bucolica, idem georgica, ipse Aeneidos) et Statius |scripsit Thebaidos, idem Achilleidos, ipse scripsit siluularum, ipse iste |idem nihil aliud significant, nisi quod significat Virgilius Statius. ergo |ideo dicuntur ista pronomina, eo quod funguntur officio nominis, et ideo |etiam in subiectis locis ponuntur. omne pronomen non praeponitur in |elocutione, sed sequitur, exceptis possessiuis, quae et praeponi possunt |et sequi: dicimus enim meus est seruus et seruus meus est. si alieno |officio fungitur pronomen, quo modo potest principali loco poni? quod |fungitur alieno officio sequitur semper; ideo in subiectis ponitur. et |interrogauit Rusticus: quare ergo ipse inter primos primo loco positum |est? et respondit: ipse, quis? utique iam praecesserat nomen; per |rerum naturam fieri non potest ut non aliquod nomen ante dixerit, et si |ibi non dixit, paulo superius dixit uel in primo libro uel in secundo uel |in alio. ergo pronomen est quod ponitur loco nominis. et quid |interest, si pro nomine ponitur et nihil aliud significat praeter nomen? quid |opus fuit duas partes orationis facere, cum possimus unam, si unius |partis significationem utraque habet, aut utraque nomen esse aut utraque |pronomen? sed ideo, quia posito nomine plena est elocutio, pronomine |posito semiplena. nam quando dico Cicero scripsit Verrinas, et quis |scripserit et quid scripserit plene significo; quando dico ipse scripsit | Philippicas, quid scripserit plene significo, quis scripserit semiplene. sed |quia iam nomen praecessit, hoc quod loco nominis ponitur habet |intellectum personae superioris. |pronomini accidunt haec, qualitas genus numerus figura persona |0500| casus, eadem fere, quae nomini, exceptisque in alterutro singulis rebus. |nam pronomini accidit persona, quae nomini non accidit; nomini accidit |conparatio, quae pronomini non accidit; ceterae res omnes accidunt tam |nomini quam pronomini. qualitas accidit pronomini: omnia enim |pronomina aut finita sunt aut infinita. finita dicuntur, quae definiunt certas |personas. quando dico ego, me tantum intellegis; quando dico tu, te |tantum intellegis; ideo dicuntur finita. quando dico ille, differentiam |habet: si ad praesentem refertur, finitum pronomen est; si ad absentem, |incipit esse minus quam finitum. unde adparet quod adiungit sibi aliam |personam, |«ille ego sum corpus famosi gloria circi». |si enim finitum pronomen semper esset ille, cur sibi adiungeret ego? |ergo haec sunt tantum finita. reliqua omnia, quaecumque esse possunt, |infinita sunt et per uarias species aut generaliter infinita sunt aut minus |quam finita aut possessiua. primo quare dicuntur omnia infinita? quoniam |non definiunt certas personas. modo uideamus ipsam subdiuisionem. |generaliter infinitum dicitur quod potest cuicumque aptari personae: quis, |et iste quis dicitur et ille, et, ut dixi, cuicumque personae aptari potest. |minus quam finitum dicitur quod commemorationem facit notae mihi et |tibi personae: aliter non est minus quam finitum, id est quae persona |nota est inter loquentes. ipse, numquid possum dicere ipse nisi de eo quem |et ego noui et tu? iste uel is numquid nisi de eo quem uterque |nouimus possumus dicere? ergo non significat nisi utrique notam personam. |minus quam finita habent in se aliam subdiuisionem hanc, quod sunt |aliqua quae praesentem rem ostendunt, ut haec duo, hic et iste; unde |soloecismum faciunt qui dicunt de praesenti ipse mihi fecit iniuriam, sed |dicimus iste est qui mihi fecit iniuriam. alia minus quam finita de |absentibus dicuntur, ut is idem ipse et ille, quando minus quam finitum |est. et hoc interest, quod illa quidem de absentibus tantum dicuntur, |ille et de absente dicimus et de praesente. sed quando de praesente |dicimus, finitum est; quando de absente, infinitum. sequitur etiam |possessiuum, quod nos aliquid possidere ostendit, ut si dicas hic codex meus |est: meus possessiuum pronomen est. item possessiuum per quattuor |species diuiditur: aut intrinsecus singulare et extrinsecus singulare, ut |meus tuus, aut intrinsecus plurale et extrinsecus singulare, ut noster |uester, aut intrinsecus singulare et extrinsecus plurale, ut mei tui, aut et |0501| intrinsecus et extrinsecus plurale, ut nostri uestri. intrinsecus dicitur |quod est in persona possidentis, extrinsecus ad personam possessi |pertinet. si autem quae possidemus nostra sunt, quare dicuntur extrinsecus, |et quare in persona possidentis intrinsecus? quia quod pertinet ad |personam possidentis semper cum ipso est, id est quod in ipso possidente est |semper cum ipso est. illud autem quod possidetur merito extrinsecus |dicitur, quia potest cum illo etiam non esse, a quo possidetur. ergo |intrinsecus singulare et extrinsecus singulare meus ostendit quod et unus |possideat et unum possideatur, intrinsecus plurale et extrinsecus singulare |noster ostendit multos possidere et unum possideri, intrinsecus singulare |et extrinsecus plurale mei tui ostendit unum possidere et multos |possideri, intrinsecus et extrinsecus plurale nostri ostendit quod et multi |possident et multi possidentur. istae sunt quattuor species possessiuorum. |ecce qualitatem pronominum. pronomina omnia ita se habent: aut finita |sunt aut infinita. quae infinita sunt, aut generaliter infinita sunt, ut quis, |aut minus quam finita, ut ipse, aut possessiua, ut meus. pronomina |finita tria sunt tantum, ut ego tu ille; infinita haec, quis qualis talis |quantus tantus quotus totus, septem sunt tantum; minus quam finita haec, |ipse iste hic is idem sui. possessiua sunt haec quinque, meus tuus suus |noster uester. absque his ne unum quidem habet Latina elocutio, nisi |forte conpositum, ut quisquis aliquis siquis quispiam et talia; tamen origo |ipsius est ab eo quod est quis. ista sunt ergo in rerum natura pronomina |XXI. multi dicunt et alia posse reperiri; sed falsum est. ipsa enim hinc |oriuntur, quae illi putant. |diximus etiam genera accidere, et sunt tot fere, quot nominum |excepto epicoeno: masculinum, ut is; femininum, ut ea; neutrum, ut id; |commune, ut qualis talis; omnium trium generum, ut ego tu. dico enim |ego, dicit et femina ego, dicit et mancipium ego. item tu dico uiro, tu |dico feminae, tu dico mancipio. numeri sunt duo, singularis et pluralis. |figura aut simplex est aut conposita: simplex, ut quis, conposita, ut |quisquis. et interrogauit Filocalus: est et hic illa ratio figurarum, ut sit ex |duobus integris, ex duobus corruptis et talia? respondit: est: habes ex |duobus integris, ut quisquis, ex duobus corruptis, ut idem, ex integro |et corrupto, ut quispiam, ex corrupto et integro, ut aliquis; et prorsus, |cuicumque accidit figura, inest haec ratio quadripertita. personae |pronominum sunt tres, prima secunda tertia: prima, ut ego, secunda, ut tu, |tertia, ut ille. quis pronomen hodie tantum generis masculini est. nam |apud maiores communis generis fuit: habes in Terentio quis generis |feminini, «quis tu es ‘inquit’ mulier». |0502| in declinatione sunt aliqua pronomina, quae geminent casus suos, ut |puta quis: dicimus enim et quis et qui. et in genitiuo plerumque |geminantur, ut mis uel mei, tis uel tui: dicimus enim tui causa te rogo et |tis causa te rogo, mis causa te rogo et mei causa te rogo; sed «mis» |et «tis» a consuetudine recesserunt, habes tamen in Plauto. item ablatiuo |singulari gemina sunt, ut a quo uel a qui; sed a qui in usu non est. |item datiuus et ablatiuus pluralis gemini sunt, quis uel a quis, quibus uel |a quibus. et consequens fuerat ut geminum faceret datiuum et ablatiuum |pluralem, qui ablatiuum singularem iam geminum fecerat, a quo uel a qui. |necesse fuit dicere ab eo quod est a quo quis uel a quis, ab eo quod est |a qui quibus uel a quibus. ergo ratio ablatiui singularis uariare fecit etiam |pluralem datiuum et ablatiuum uarios. et nominatiuus tamen pluralis, qui |apud ueteres geminus fuit, hodie ab usu recessit: dicebant enim ueteres |qui et ques. similiter et accusatiuus pluralis, qui tunc geminus fuit, in |usu non est: nam dicebant et quos et ques. et necesse erat ita dicere, |ques. nam ablatiuus singularis i littera terminatus nominatiuum pluralem |in es mittit. Cato quoque origines sic inchoat, «si ques sunt |homines». |et interrogauit Filocalus: quare idem inter minus quam finita |pronomina posuisti, et aliquis inter finita non posuisti, cum utrumque sit |conpositae figurae? respondit: sed aliquis ita conpositum est, ut, si soluas, |inuenias alteram partem eius in pronominibus, id est quis. idem uero |resolutum non inuenies; et conpositiones istae, quae ita sunt, pro |simplicibus habentur, quoniam solui non possunt.\\n |uerbum est pars orationis, quae habet tempus et personam sine |casu, ut si dicas lego scribo meditor. quando dico lego, et tempus est |et persona, et casus nullus est. sed sic sunt ista duo conexa, tempora |et personae, ut alterum sine altero esse non possit, in uerbo scilicet. |ceterum si persona sola sit, pronomen sequitur; si tempus solum, |participium. ergo ista pars, id est uerbum, indiuidua habet haec duo quidem. |quod adiecit casu carens, ideo, quia sunt aliquae locutiones, quae a |uerbo nasci uidentur et tamen casum habent, ut est illud Terenti «iussi |ei dare bibere». et si uerum adtendas, soloecismus est, si dicas da |0503| mihi prandere et da mihi bibere: ista enim locutio casum uerbo |coniungit. sed ista consuetudo ex Graeco usu descendit: nam Graeci uerbo |et articulos iungunt dicentes δὸς τὸ πιεῖν. ergo ideo dixit cum |tempore et persona sine casu. |uerbo septem accidunt, qualitas coniugatio genus numerus figura |tempus persona. scire debemus quod omne uerbum cuiuscumque generis |duas significationes habet tantum, aut agentis aut patientis; aliter fieri |per rerum naturam non potest: lego agentis est, legor patientis. in ipso |neutro aut agentis inuenies significationem aut patientis, agentis, ut curro, |patientis, ut uapulo. atquin neutrum est, et nec illud habere debuit nec |illud. et interrogauit Filocalus: possumus tamen inuenire neutralia, quae |nullam habent significationem, ut est dormio. et respondit: agentis habet |significationem. uis scire? possum et non dormire, quoniam in potestate |nostra est. sunt aliqua quae naturae danda sunt, non omnia; sed tamen |ista quae per naturam ueniunt nisi consentientibus nobis non conplentur. |sitio meum non est, sed accidit ut sitirem, et tamen possum non sitire. |qua ratione decepti sunt ut hoc putarent: nam multi dicunt id agentis |esse, quod alio agente alius patitur, ut uerbero. secundum ipsorum |definitiones si ea uerba actiua, quae ita exprimunt agentis officium, ut |exprimant et patientis, et item ea passiua, quae ita exprimunt patientem, ut |exprimant officium agentis, neutra autem tunc sunt, quando unum |exprimunt, aut patientem aut agentem, quid dicent, si inuenerimus neutra quae |utrumque exprimant, ut uapulo sentio? ergo uides quod ista non |procedunt, quia prima uera non sunt. |qualitas uerborum diuiditur in modos et in formas. modi sunt hi, |indicatiuus promissiuus imperatiuus optatiuus coniunctiuus infinitus. de his |singulis uideamus. indicatiuus dictus est, quod per ipsum indicamus id |quod facimus, ut lego: dicitur idem et definitiuus ab eo, quod definiat, |quid fit: imperatiuus, quod per ipsum imperamus ut fiat, ut lege. |promissiuus, per quem promittimus, quaesitum est, utrum modus esset an |tempus modi, quoniam indicatiui modi tempus futurum est; et modus non |est, si tempus est modi. sed qui dicunt modum esse, hi dicunt primum |non possumus indicare de rebus quas non nouimus: ergo detrahunt |tempus indicatiuo modo et faciunt alterum modum. qui autem negant eum |modum esse, hoc astruunt, per rerum naturam fieri non posse ut unum |tempus habeat aliqui modus. deinde qui dicunt eum modum esse, negant |0504| esse mirandum, si unius temporis sit. omne enim quod promittimus in |futurum promittimus: nec enim promitto aut praesentem rem in praesenti, |quam dare iam possum, aut rem praeteritam, quam dedi. est et |optatiuus modus, per quem optamus, utinam legam. est et coniunctiuus |modus, cui coniungitur alia pars, ut inpleatur sensus, aliter semiplenus est |sensus: cum legam, quia non stat sensus, addis aliam partem, cum |legam, audies. stulte autem putant qui dicunt ideo dici coniunctiuum, |quod coniunctam habeat particulam cum: nam et optatiuus habet |coniunctam particulam utinam; ergo incipit optatiuus etiam coniunctiuus dici. |est etiam infinitiuus, ubi non discernitur persona nec numerus: nam ideo |inperfectus dictus est. quando dicimus legere, quaeuis persona est, |quiuis numerus. omnem autem esse personam uerbum aliud ostendit, quod |huic inperfecto modo coniunctum discernit personas, legere uolo, legere |uis, legere uult. deinde adiunctum hoc uerbum supra dicto modo |discernit et numeros, legere uolumus, legere uultis, legere uolunt. est etiam |inpersonalis modus, ubi similiter non possunt discerni personae, id est |legitur. si non definit personas nec numeros, quare non et iste dicitur |infinitus, aut ille dicitur inpersonalis? quid enim interest? multum |interest. nam inpersonalis modus addito pronomine discernit personas et |numeros, quod per illam declinationem non sequitur in infinito: nam ibi |aliud uerbum coniungo, ut discernam numeros et personas, uolo uis uult. |deinde inpersonalis et per alios modos declinatur, infinitus non declinatur. |per indicatiuum iste inpersonalis, legitur a me a te ab illo, et per |inperatiuum declinatur, legatur a me a te ab illo, per optatiuum, utinam |legatur a me a te ab illo, et per coniunctiuum, cum legatur a me a te |ab illo. unde apparet quoniam inpersonalis secundum hanc rationem |modus non est, sed genus uerbi: non enim potest modus per alios modos |declinari. actiuum uerbum declinatur per omnes istos modos. numquid |possum indicatiuum modum per imperatiuum modum declinare. modus |per modos numquam declinatur; genus per modos declinari potest. est |etiam alter modus, qui appellatur gerundi, ut est legendi legendo |legendum lectum lectu. hunc plerique non esse modum putant, sed esse |participia a futuro tempore passiui uerbi, legendi legendo legendum; item |praeteriti temporis a passiuo, lectum lectu. ergo participia dicunt esse |declinata, non modum uerbi; sed satis falsum est. nam si participia sunt, |quid faciemus de eo quod est lectu? nam nullum participium per rerum |naturam u littera terminatur ablatiuo casu. deinde si dixeris participia |esse, sine dubio participia sunt passiuae significationis. nam <et> |praeteritum tempus a passiuis uenit in participiis et futurum quod in dus exeat. |quare ergo inuenimus istum modum etiam actiuam significationem habere, |«frigidus in pratis cantando rumpitur anguis»: |0505| cantando actiuam habet significationem. ergo cum ista etiam agentis |significationem habeant, non recte ea dicimus participia, sed modus est. |est etiam concessiuus modus, qui ex hac causa natus est, quod |plerumque altercationes interrumpit et tollit nobis contentionem, ut puta uerum |est illud, tu dicis uerum non est: orta contentio est. haec uno |dissimulante conpescitur et sedatur, dum alter alteri concedit uiceris: non |concedo uerum esse, sed quasi uerum, ne contentio procedat in longum. |haec et finitiua dicuntur. ista enim omnia conpendium nobis praestant, |ne per circuitionem diutius aliquid dicamus, cum possumus habere |compendium. melius enim dicis uiceris, quam si dicas concedo tibi quoniam |uicisti. |accidunt etiam formae, quae sensum habent, non declinationem, ut |modi. nam modi declinationem habent et ideo quasi casus uerborum sunt; |in formis autem significationes sunt: nam ostendunt, quo modo loquamur. |natura rerum sic formauit actus humanos: antequam faciat homo aliquid, |primo cogitat et meditatur ut faciat, et dicitur forma meditatiua, ut est |esurio, id est edere uolo, parturio, parere uolo, lecturio, legere uolo. |uides ista omnia meditantis esse. deinde cum meditatus fuerit, inchoat, |et dicitur forma inchoatiua, ut tepesco calesco, id est tepere incipio, |calere incipio. cum inchoauerit, iam perficit, et dicitur forma perfecta, |quam etiam absolutam uocant, ut caleo tepeo. si idem saepius faciat, |frequentatiua forma dicitur, ut uentito pransito clamito. secundum |naturam ergo idem est formis ordo, qui in actibus. ergo meditatiua forma |semper in rio exit, ut lecturio esurio, inchoatiua in sco, ut calesco |tepesco. et scire debemus inchoatiua non esse, nisi has habuerint res, primo |ut originem trahant a neutrali uerbo secundae coniugationis, deinde ut in |sco syllaba terminentur et ipsa inchoatiua tertiae sint coniugationis |correptae, deinde ut careant tempore perfecto et plusquamperfecto et |participio futuri temporis. siquid de his uel unum defuerit, non erit |inchoatiua forma uerbi, ut est calesco: inchoatiuum est, quia uenit ab eo quod |est caleo, quod uerbum neutrale est et coniugationis secundae. unde |incidentem in hoc uerbo quaestionem, quod est feruere, tali regula adserui, |cum quaereretur, utrum producte feruere diceremus, an correpte feruere. |utrimque enim proferebantur auctoritates: Vergilius dixit «feruere |Leucaten», Statius «obsequio feruere domum». sed quia ratio artis |manifesta est, probabilius est ut secundum rationem feruere dicamus. nam |si ferueo facit ex se feruesco, id est inchoatiuum uerbum, secundae |coniugationis esse debet. aut da mihi unum uerbum, quod ex se faciat |0506| inchoatiuum et non sit secundae coniugationis. cum hoc ergo faciat |inchoatiuum et secundae coniugationis sit, productum esse debet in infinito modo. |numquam enim inuenies secundae coniugationis uerbum in infinito modo |corripi. quod ergo feruere corripuit Vergilius, pathos est propter metrum, |non natura. et quare inchoatiuum non habet tempus praeteritum |perfectum uel plusquamperfectum? quia si inchoatiuum nihil est aliud nisi quod |inchoat, quo modo potest habere perfectum? eadem ratione nec |participium futuri temporis habet. nam si hoc ipsum non habet quod perfectum |est, quo modo potest habere id quod nascitur de perfecto? unde quiesco |et senesco nolunt esse inchoatiua, quia non habent seneo et quieo, unde |ueniant. ergo et perfecta uel absoluta forma, ut est lego curro, ideo |perfecta dicitur, quia in ea plenus est sensus: quando dico lego, plenus |est sensus. est et frequentatiua, quae nos frequenter ostendit dicere, |lectito saepe lego, scriptito saepe scribo. haec uerba frequentatiua |quotiens in to exeunt, primae coniugationis sunt. si non in to exeunt, |possunt cuiuscumque coniugationis esse, id est primae uel tertiae; nam |secundae numquam inuenies: primae, ut curso cursas, tertiae, ut lacesso |lacessis. |coniugationes uerborum sunt tres, prima secunda tertia: prima quae |a habet secunda persona, secunda quae e, tertia quae i. ubi inuenitur |coniugatio? indicatiuo modo in numero singulari secunda persona uel ante |litteram uel ante syllabam: in actiuis uel neutralibus uerbis ante litteram, |in his quae r littera terminantur ante syllabam. tres ergo litterae tres |coniugationes faciunt, a e i, et idem est ordo coniugationum, qui est et |ipsarum litterarum: a, quoniam primum locum habet, ipsa est prima |coniugatio; e deinde, quae est secunda in ordine uocalium, secundam |coniugationem facit; i, quae tertio sequitur loco, tertia coniugatio est. |sed prima et secunda coniugatio semper productae sunt, tertia interdum |producitur, interdum corripitur, non in isdem uerbis, sed in aliis. inter |productam et correptam hoc interest, quod correpta futurum tempus |semper in am mittit, ut dicam scribam; producta uero [in neutralibus |uerbis] et in am mittit, ut audiam nutriam, et in bo, ut «matris |seruibo commodis»: Terentius in hecyra. et ita ut scribo scies. quando |autem corripiatur, quando producatur tertia coniugatio, hinc colliges: si |in imperatiuo modo e habuerit, corripitur, ut scribe; si i habuerit, |producitur, ut audi. est etiam alia regula paeneultimae syllabae infiniti modi |temporis praesentis. nam si correpta fuerit paeneultima syllaba, |correpta coniugatio est, ut legere; si producatur, producta coniugatio est, ut |nutrire. prima et secunda coniugatio in bo mittunt futurum tempus, ut |0507| clamabo uidebo. sunt autem aliqua uerba usurpatiua, de quibus postea |disseremus. |sequitur de genere uerborum. diximus quod omnia uerba, siue |actiua sint siue passiua siue neutralia siue communia siue deponentia, duas |significationes habent, actiuam et passiuam. nam et si neutrum sit, |actiuam habet significationem aut passiuam; et si commune sit, utique |utramque significationem habet; et si deponens sit, passiuam habet |declinationem, sed actiuae significationis est, ut loquor conuicior. nam nihil |difficilius quam discernere commune uerbum a deponenti. plerique enim | κατὰ ἀντίφρασιν putant dictum esse deponens ab eo, quod r litteram |non deponat; sed falsum est. nam et communia r litteram non deponunt; |ergo et ipsa deponentia dici debuerant. ergo ita discernitur: ubi |inueneris passiuam declinationem et actiuam tantum significtionem, necesse est |deponens uerbum sit, ut est loquor luctor; quotiens autem passiua est |declinatio, significatio autem et actiua et passiua, commune uerbum |dicitur, ut criminor osculor. quando dico luctor, declinatio sola passiua est, |ceterum significatio actiua: ego enim luctor. quando dico osculor, uides |quod et quando ago et quando patior osculor dico. ideo ergo illa uerba |deponentia dicuntur, quod ex gemina significatione unam deponunt, id |est passiuam. cauti ergo esse debemus ad ipsas significationes, ut |sciamus, quando commune sit, quando deponens. iam incipit dicere, actiuum |est quod o littera terminatur et accepta r littera facit ex se passiuum, |ut lego legor. item passiuum est quod r littera terminatur et ea detracta |facit ex se actiuum, ut caedor caedo. nam neque actiuum esse potest, |nisi fecerit ex se passiuum, neque passiuum, nisi fecerit ex se actiuum. |nam si o littera terminetur et passiuum non ex se fecerit, neutrale est, |ut curro: non enim dicimus curror, sic enim uidetur esse curro quasi |lego. sed illud facit passiuum, ut legor; hoc accepta r littera Latinum |non est, curror. item quando habet r litteram, si ea deposita Latinum |fuerit, passiuum est, ut clamor clamo; si autem eandem deponere non |potuerit, aut commune erit aut deponens, ut criminor loquor. |numeri uerbis idem accidunt, qui et nominibus, singularis ut lego, |pluralis ut legimus [addunt quidam communem, ut legere]. figurae |similiter accidunt duae, simplex, ut lego, conposita, ut neglego. personae |tres sunt, prima quae dicit, lego, secunda cui dicitur, legis, tertia de qua |dicitur, legit. |tempora tria sunt, praesens praeteritum et futurum. sed praeteriti |species sunt tres, inperfecta perfecta plusquamperfecta. praesens est, |cum agitur. aduertamus haec: in nulla enim re sic fit soloecismus etiam |a doctis. praesens est, dum agitur: ceterum si non agatur, non est |0508| praesens: non possum dicere lego, nisi dum lego, dum in ipso actu sum. |ergo si mihi dicas lege mihi Vergilium, et dixero lego, soloecismus est. |nam cum adhunc in re non sim, quo modo praesens tempus adsumo? |ergo debemus dicere legam. praeteritum tempus tres habet species, |inperfectam perfectam plusquamperfectam. inperfectum tempus est quod |omissum est, antequam conpleretur, legebam: ostendit se legisse nec |conplesse. perfectum dicitur quod omissum est cum re ipsa paulo ante, |quando rem omisisti et tempus: puta tollo codicem, lego et repono, |interrogas me: quid fecisti? dico: ego legi, quia et desii legere et |tempus omissum est. si autem uis ut significem me olim legisse, dico tibi |legeram, sic uenisti. perfectum est quod cum re omittitur; quotiens |autem olim nos aliquid gessisse monstramus, plusquamperfectum est. |futurum est quod erit, non quod est. et hic enim fit saepius soloecismus. |surgit aliquis mane et dicit circenses sunt, diluculo surgit aliquis, |antequam equi ueniant et aliquid agatur in circo, et dicit circenses sunt. |atquin adhunc non sunt. sunt enim praesens tempus significat et id in quo |res geritur. cum autem adhuc nihil geratur, sed post horam gerendum |sit, non debemus dicere circenses sunt, sed circenses erunt. uis |scire, quam uerum sit? e contrario conuerte sensum. dimittit circus stante |adhuc die, cum adhuc hodie sit, id est dies: locuntur homines de circo, |numquid dicunt hodie circenses sunt? sed dicunt hodie circenses |fuerunt. ergo si ipsa die non potest dicere sunt, sed fuerunt, nec illud |potest dicere circenses sunt, antequam sint. similiter soloecismus est, |si dixero cras ad te uenio et lego tibi: cras enim futuri temporis est, |lego praesentis: dicendum est cras ad te ueniam et legam tibi. satis |homines decipiuntur in ratione temporum istorum, perfecti et |plusquamperfecti, si dicas heri sic uenisti, legeram et nudius tertius sic uenisti, |postquam legi: nudius tertius enim ulterioris temporis significationem |habet quam heri; item legeram ulteriorem significationem habet quam |legi. ergo nuper transacto tempori das rem olim gestam, et ulteriori |tempori das rem nuper gestam. ita ergo dicendum est, heri tunc uenisti, |postquam legi, nudius tertius sic uenisti, legeram. |sed haec tempora cum omnibus praeteriti temporis speciebus non in |omnibus modis inueniuntur. nam indicatiuus omnia habet, praesens et |praeteriti tres species et futurum. imperatiuus duo tantum habet, |praesens et futurum. sunt tamen qui dicunt unum habere tempus, id est |praesens: nam futurum non est imperatiuum, sed mandatum; dum enim |non fit, non est imperium. addunt alii futurum tempus, ut legito. |optatiuus modus omnia habet, sed gemina, non duplicia sed conexa: praesens |0509| et futurum tempus simul habet, perfectum et plusquamperfectum simul, |inperfectum separatim. ac solum ista duo excludunt multi, et iure, |praesens et inperfectum. si enim optatiuus modus dicitur ab eo quod optet, |praesentia, id est quae habemus, optare non possumus. sic et de |inperfecto repudiando dicunt, quia retro optare non possumus; ergo et de |perfecto et plusquamperfecto, quae conexa sunt, idem dicendum est. sed |sic possumus optare, ut increpemus uel fortunam uel quod non fecimus |oportuno tempore, utinam legissem. uides quod hoc increpatio est, non |uotum, utinam illo tempore legissem, quo potui discere. propter hanc |ergo necessitatem concessa sunt ista tempora. quare ista conexa sunt, |praesens et futurum? respondit: et quo modo habeo facere praesens |tempus? uis ut dicam utinam legerem? dico utinam legam; incipit esse et |praesens tempus et futurum. sed forte dicas mihi, similis culpa est, siue |praeterito siue futuro coniungam praesens. si enim non debet esse |confusio, uitiosum est cum quolibet tempore tempus praesens uelle |confundere. sed tolerabilius est uicina coniungere, quam longe separata. |coniunctiuus quinque habet tempora.\\n |aduerbium dictum est, quia semper uerbo cohaeret, non quod |uerbum ipsi aduerbio cohaereat, sed quod aduerbium semper uerbo iungatur. |potest enim fieri ut uerbum sine aduerbio positum intellegatur, Cicero |dixit, Cicero fecit. aduerbia sine uerbis non habent intellectum: hodie, |quid hodie? non intellegitur, nisi addideris lego facio aut aliquod uerbum, |ut hodie lego, hodie facio. ideo ergo dicta sunt aduerbia, quod sola |sensum inplere non possunt, sed iuncta uerbo inplent sensum. deinde |etiam illud scire debemus, quod uerborum natura media est et potest ad |hanc uel ad illam condicionem deduci; ut puta si dicam lego, medium est, |et possum uideri et bene legere et male legere. hoc ergo lego adhuc |ambiguum est, quem ad modum legam: iungo aduerbium, et iam non |erit incertum, bene lego, male lego: facta est distinctio in re confusa, |ut illud quod erat dubium manifestius clareat. aduerbio accidunt tria, |significatio conparatio figura. |significationes innumerabiles sunt, in artibus autem diuerse sunt |positae: nam alii septem posuerunt, alii nouem, alii uiginti. tu tamen scire |debes quia, quot sunt significationes, tot sunt nomina: nam nomina ipsa |0510| de significationibus oriuntur. quando dico non, quid significat? ne |dicatur: ergo non aduerbium negantis est. quando dico en, quid facio? |demonstro: ergo en aduerbium demonstrantis est. ergo si ipsa nomina de |significationibus nascuntur, tot sunt nomina, quot sunt et significationes. |adeo hoc constat, ut plerumque uaria significatio mutet naturam ipsius |aduerbii. et quia plerumque pro sensu damus nomina, plerumque ipsae |partes orationis pro sensu etiam <diuersae> partes orationis sunt. o, illa |littera pro sensu diuersas partes orationis efficit: nam interdum o |interiectio est dolentis, ut Vergilius «o terque quaterque beati»; interdum |exclamantis, ut «o dii inmortales, ubinam gentium sumus»; |interdum admirantis, ut «o dii inmortales Gnaeus Domitius ille»; |interdum optantis aduerbium est, ut |«o mihi praeteritos referat si Iuppiter annos». |in aduerbiis illa teneamus, quae faciunt uitium, nisi teneantur. nam |localia aduerbia quattuor modis uariantur. nam aut in loco sunt aut de |loco aut per locum aut ad locum: in loco, hic illic ibi intus foris isti |illi, ut est «patet isti ianua leto»; de loco hinc illinc istinc inde |intus foris (nam haec duo, intus et foris, geminam habent significationem, |in loco et de loco); ad locum huc illuc illo intro foras; per locum hac |illac. quod autem diximus intus et foris geminam habere significationem, |in loco et de loco, ipse sensus ostendit: dicimus enim in loco intus |sum, foris sto; similiter et de loco dicimus intus uenio, foris uenio, |quia non possumus dicere de intus et de foris. nam praepositio |separatim aduerbio numquam potest adiungi. sunt etiam confusa localia |aduerbia, ut usque: nam et ad locum esse potest, ut Vergilius «ad usque |columnas / exulat», et de loco, ut |«usque coloratis amnis deuexus ab Indis». |et quid nobis prodest haec scire? propter uerborum rationem: nam |natura uerborum aliquando in loco significat, ut sto maneo sedeo. illo ad |locum significat; non possumus ergo dicere illo sedeo, illo maneo, |sed iungimus illis aduerbium quod sit in loco et dicimus ibi maneo, |illic sedeo. pergo ad locum significat; iungimus aduerbium quod sit ad |locum, pergo illo. quoniam ergo diximus superius necesse esse ut |aduerbia uerbis cohaereant, debemus eius significationis aduerbium ponere, |0511| cuius significationis est uerbum. illud etiam scire debemus, nominibus |ciuitatum non nos adiungere praepositiones, quotiens in localium |aduerbiorum significationem transit. sed quando uolumus ad locum significare, |per accusatiuum dicimus Carthaginem uado, Beneuentum pergo; quando |de loco, septimo utimur casu, ut Roma proficiscor, Beneuento nauigo; |quando in loco, aliquando per genitiuum, aliquando per datiuum dicimus. |quotiens nomen ciuitatis secundae declinationis est, ut i littera terminetur |in genitiuo, per genitiuum dicimus, ut Beneuenti sum, Mediolani |maneo; quando autem tertiae declinationis sunt, datiuo utimur, ut |Carthagini sum; sed et si primae declinationis sunt, datiuo utimur, ut Romae |sum, ita tamen, ut, si nomen tertiae declinationis sit, plerumque |ablatiuo utantur, sed auctoritate, ut «Tyria Carthagine qui nunc |exspectat» et «cum tu Narbone mensas hospitum conuomeres». |hoc in nominibus tertiae declinationis tantum licet facere, si in his non |deest auctoritas, ne putes tibi idem in similibus esse faciendum, in |quibus non habes auctoritatis exemplum. similiter et rus, quoniam tertiae |declinationis est, et per datiuum proferimus et per ablatiuum, ruri sum: |legimus etiam |«rure meo quiduis possum perferre patique». |sed quem ad modum nomina ciuitatum non accipiunt praepositiones, sic |e contrario prouinciarum et locorum nomina cum praepositionibus |proferuntur, de Campania uenio, non Campania uenio, in Africam uado, |<non Africam uado>, in Sicilia sum, non Sicilia sum. sic et |nominibus locorum additur praepositio, eo ad forum, non eo forum, sedeo |in theatro, non sedeo theatro, exceptis duobus nominibus locorum, |quae ita habentur, quasi sint nomina ciuitatum, et non accipiunt |praepositiones, domus et rus. dicimus enim domum uado et rus eo, non |ad domum uado et ad rus eo. sed plerique nominibus ciuitatum |iunxerunt praepositiones, ut Cicero «ad Messanam uenit»; et de loco, ut |Salustius «nam tum Brutus ab Roma aberat». sed, ut diximus, haec |quae usurpata sunt sola contra artem admittenda sunt, non ex eorum |exemplo etiam cetera. sed et prouinciarum nominibus quamquam |dixerimus arte praepositiones iungi [non posse], contrarium tamen usurpauit |auctoritas, «Italiam fato profugus Lauiniaque uenit / litora». |ergo dua excepta sunt locorum nomina, quibus praepositio non addatur, |rus et domus. sed et his interdum additur praepositio. nam quando |domum meam significo, non addo praepositionem, sed dico domum uado |0512| et domi sum; quando autem domum significamus extraneam, addimus |praepositionem, ad domum consulis uado. et interrogatus ergo non |dico ad domum meam uado? iam enim accessit altera particula, cui possit |addi praepositio, id est ad meam. sed illud subtilius requirendum est, |utrum, quia dicis ad domum meam uado, possis recte dicere ad |domum consulis uado. nam si directam inspicias rationem, possum dicere |ad domum meam uado, non possum dicere ad domum consulis uado, |quoniam ad domum meam habet particulam accusatiui casus, cui possit |iungi praepositio, id est meam; quando autem dico ad domum consulis, |adieci quidem consulis, non tamen accusatiuus casus est, sed genitiuus; |ideo debes addere Pincianam uel Palatinam. nam cum plerique putant |quod interpositio recipiat praepositionem, non potest iungi praepositio, |nisi interpositio eius sit casus, cuius casus est praepositio. |accidit aduerbiis et conparatio. conparationis gradus sunt tres, |positiuus, ut docte, conparatiuus, ut doctius, superlatiuus, ut doctissime. |positiuus eorum quae conparari possunt in duas exit regulas, in e et in |r: quando datiuus nominis o littera terminatur, positiuus aduerbii in e |exit, ut docto docte; quando i littera terminatur, in r exit aduerbium, |ut forti fortiter, prudenti prudenter: conparatiuus gradus ab utraque |regula positiui in us, ut docte doctius, fortiter fortius, prudenter |prudentius: superlatiuus in e semper productam exit, ut doctissime. in tantum |semper producitur superlatiuus, ut, etiam si positiuus eius correptus sit, |iste tamen producatur, ut bene saepe male dicimus correpte, producta e |in superlatiuo optime saepissime pessime. ea autem aduerbia recipiunt |conparationem, quae a nominibus ueniunt recipientibus conparationem. |hinc est quod, cum dicimus Tulliane, non possumus dicere Tullianius, |quia non dico Tullianior. pauca sunt tamen quae contra artem ueniunt, |ut positiuum in r mittant, cum datiuus eorum in nomine o littera |terminatur, ut est duriter et humaniter. sunt aliqua aduerbia, quae naturam |habent conparationis et tamen conparari non possunt, ut est mane et |uespere. numquid possum dicere manius aut uesperius. uigilaui mane, |sed fuit qui ante me uigilasset, et non possum eum dicere manius |uigilasse. ergo in his aduerbiis, ubi inflexio non habet conparationem, natura |habet, iungimus has particulas, magis et maxime, ut, si augere uolumus, |dicamus magis mane, si superferre, maxime mane, si minuere, minus |mane, si plus minuere, minime mane. sed nec praepositio addi potest, |ut dicamus a mane; si autem uis addere praepositionem, dic a mani, ut |mane nomen sit neutrum, et quo modo dicimus hoc mare et ab hoc |0513| mari, sic hoc mane et ab hoc mani, ut Plautus «a mani ad |uesperam»: quoniam uidit se praepositionem praemisisse, necesse habuit |ablatiuum casum iungere. |accidit etiam figura, simplex, ut docte, conposita, ut indocte. hoc |autem scire debemus, quod omnis pars orationis aut hoc est quod est |aut, si non fuerit quod fuit, aduerbium est: deiecta de significatione et |substantia sua in aduerbium transit.\\n |participium dictum est quasi particapium. partes enim capit et de |nomine et de uerbo: a nomine habet genera et casus, a uerbo tempora |et significationes, ab utroque numerum et figuram. nam numerus et |figura tam nomini quam uerbo accidunt. genera participiorum haec sunt, |masculinum, ut lectus, femininum, ut lecta, neutrum, ut lectum, et omne, |ut legens: commune quod fit ex duobus generibus numquam inuenies in |participio. casus tot sunt, quot in nominibus, id est sex. de ablatiuo |singulari participii temporis praesentis dubitauerunt ueteres, utrum in i |exeat, an in e: Cicero in i misit, «aqua denique feruenti a Rubrio |ipse perfunditur», Vergilius in e, «et candente fauilla». et scire |nos debemus regulam hanc esse, ut in e exeat: participia enim in e |debent desinere, non in i. auctores tamen euphoniam secuti sunt, ut, quod |suaue auribus uidebatur, hoc dicerent. |accidunt etiam tempora, praesens praeteritum et futurum. praesens |unam regulam habet: exit enim in ens et ans, legens clamans sedens |amans; praeteritum uero unam regulam habet, us, ut lectus; futurum in |duas regulas exit, rus et dus, rus ab actiuo, dus a passiuo, lecturus |legendus. tria ergo sunt tempora, sed quattuor sunt regulae: nam |futurum tempus duas habet regulas. et quoniam de his regulis diximus, scire |debemus quod inuicem se participia ista regant. nam praesens tempus |ab actiuo regit futurum a passiuo, et praeteritum tempus a passiuo regit |futurum ab actiuo. nam detrahe participio praesentis temporis s et adde |dus, facis participium futuri temporis a passiuo: legens, tolle s litteram |et adde dus, facis legendus. item participio praeteriti temporis a passiuo |detrahe s litteram et adde rus, inuenies futurum ab actiuo, lectus |lecturus. item hoc uersa uice: futuri temporis participium ab actiuo regit |praeteriti temporis participium a passiuo, et participium futuri temporis |a passiuo regit participium praesentis temporis ab actiuo. detrahe enim |0514| participio futuri temporis a passiuo dus syllabam et adde s litteram, et |inuenies participium praesentis temporis ab actiuo: legendus, tolle dus et |adde s, facit legens. item participio futuri temporis ab actiuo detrahe |rus syllabam et adde s litteram, facis participium praeteriti temporis a |passiuo: lecturus, tolle rus et adde s, facit lectus. hoc ideo diximus, |quia inueniuntur aliqua, quae nobis faciunt errorem, et nisi sciamus, quo |modo se inuicem regant, cademus in errorem. ab eo quod est uinco |utrum uinciturus facit an uicturus? sequere rationem: fac praeteritum |tempus a passiuo uictus, tolle s, adde rus, facit uicturus. interrogatus: |quid si neutrale sit uerbum, quo modo possumus participium praeteritum |facere? respondit: fingis et inde facis. finge tamquam habeat |praeteritum, ut puta natatus, et inde facies futurum secundum illam regulam, |nataturus, exceptis tamen paucis, quae ab hac regula separantur, ut est |mortuus: numquid facit morturus? <sed facit> moriturus, et uix sunt |quinque, quae excepta sunt. quaeritur, ab eo quod est sarcio utrum |sarsurus, an sarturus, an sarciturus. sequere rationem, fac praeteritum |tempus sartus, Iuuenalis «scinduntur tunicae sartae modo»: dicimus |enim sarta tecta: ergo sarturus facit. |iam tractat de significationibus, quae a uerborum generibus |sumuntur. actiuum duo habet participia, praesens et futurum, in ens uel in |ans et in rus. Graeci habent praeteritum ab actiuo, ὁ δράσας, nos non |habemus, sed per circumlocutionem explicamus hoc ipsum: dicimus enim |is qui egit. a passiuo duo participia ueniunt, praeteritum et futurum |in tus et in dus. praesens a passiuo non habemus, Graeci habent, ὁ | λαλούμενος: nos similiter per circumlocutionem hoc dicimus, is de quo |loquimur. duobus ergo participiis deficit Latinitas, praeterito ab actiuo, |praesenti a passiuo. et neutrale uerbum duo participia habet, praesens |et futurum in rus. deponentis tria participia sunt, praesens et |praeteritum et futurum in rus; et ideo dicitur deponens uerbum, quod deponat |participium declinationis suae. nam cum r littera terminata uerba, id est |passiuae declinationis, futuri temporis participium in dus mittant, hoc in |rus mittit, locuturus; loquendus non dicimus. ceterum frustra putant ideo |dici deponens, quod r litteram non deponat: nam si hoc esset, et |commune uerbum deponens diceretur. |accidunt etiam figurae participiis, simplex et conposita: simplex, ut |legens, conposita, ut perlegens. numeri participiis accidunt duo, |singularis et pluralis: singularis, ut legens, pluralis, ut legentes. |sunt etiam nomina quae habent similitudinem participii temporis |0515| praesentis, cum nomina sint tantum, ut amens demens; et discernuntur |a participiis, quod conparationem habent, quia conparatio participiis non |accidit. sunt quaedam participia eadem et nomina, ut est amans et |diligens. ista non solum conparatione discernuntur, sed etiam casu. nam |si accusatiuum his iunxeris casum, participia erunt; si genetiuum, nomina. |quando dicis amans illum, participium est, sicut legens illum; si dixeris |amans illius, nomen est, sicut parens illius. item nomen est, quod |praeterito participio simile sit, ut est passus uisus dilectus cultus. quae si |secundae sunt declinationis, participia sunt, huius passi uisi dilecti culti; si |quartae, nomina erunt, huius passus huius uisus huius cultus huius |dilectus. aliud enim est esse nomen tantum simile participii, aliud est |idem et nomen esse et participium. quando nomen est tantum simile |participii, sufficit tibi sola conparatio ad discretionem; quando autem idem |et nomen est et participium, difficile discernitur. inuenies enim illic et |tempus, quod tantum participii est, et conparationem, quae nominis |tantum est, ut est amans. nam et participium praesentis temporis est ab |eo quod est amo, et habet gradus conparationis, cum nomen est, amans |amantior amantissimus. ista ergo non per conparationem tantum, sed et |per casum discernuntur, ut supra diximus. de his uero nominibus, quae |participiis praeteriti temporis similia sunt, alia declinationis regula |differentiam facit. nam quando secundae declinationis sunt, participia sunt; |quando quartae, nomina. deinde et sensus facit discretionem, ut si dicas |uisi sunt mihi homines deambulare in foro, uisi participium est; si |autem dicas occurri uisibus tuis, intellegis nomen esse. scire autem |debemus maiores nostros quaedam participia praeteriti temporis usurpasse |contra artem a neutralibus uerbis, ut nupta pransus cenatus triumphatus |regnatus. non tamen nos hoc debemus facere a similibus uerbis, sed |tantum ea debemus proferre, quae legimus. ideo dico regnata, non quia |sequor artem, sed quia habeo auctoritatem: Vergilius «regnata per arua |Saturno quondam». et interrogauit Filocalus: quare Terentius posuit |«nihil tumulti?» et respondit: maiores nostri omnia nomina quartae |declinationis secundae faciebant, huius flucti huius ornati huius senati; |hodie quartae sunt tantum declinationis, huius fluctus huius ornatus huius |senatus.\\n |coniunctio dicta est eo, quod coniungat elocutionem. nam non potest |oratio nostra cohaerere, nisi coniungatur ista particula, ut si dicas ego |ille eamus, non est conexa oratio: interpone et, ego et ille eamus, |uides, quo modo conligata sit oratio. coniunctiones quidem multae sunt; |0516| sed conpendii causa institutores huius artis in breuem definitionem |collegerunt coniunctiones. nam cum enumeratae sint plurimae, adeo non |omnes collectae sunt, ut in usu reperiantur quae in arte scriptae non |sunt, ut est huiusce: coniunctio est quae in arte nusquam est |adnumerata. quinque sunt coniunctionum significationes: sunt enim copulatiuae |disiunctiuae expletiuae causales rationales. |copulatiuae dictae sunt eo, quod sensum coniungant. quando dico |ego et tu eamus, uides quod coniunctio sensum coniungit: utrumque |enim ire debere ostendit. disiunctiuae dictae sunt, non quod elocutionem |disiungant, sed quod sensum, ut cum dicimus ego aut tu eamus, non |utrumque sed alterum iturum ostendit; elocutio tamen coniungitur. ceterum |si elocutionem quoque disiungerent, res contraria accideret, ut coniunctioni |disiunctio cohaereret. expletiuae dicuntur coniunctiones, quae sensum explent, |quae apud Graecos παραπληρωματικοί dicuntur. sed apud eos ex abundanti |ponuntur et ornatum tantum habent, apud nos et rationem. uis arguere |aliquem neglegentem, et dicis illi lege: obiurgasti quidem eum |neglegentem, quod non legat, sed non ostendisti quod paenitus nihil agat; dic |saltim lege, ostendisti hominem in omnibus neglegentem, nec illud nec |illud agis, saltim hoc age, saltim lege. addita haec coniunctio expleuit |illud quod minus erat. inter causales et rationales multum interest. |primo scire debemus aliud esse causam, aliud rationem. causa est quae |cogit ad aliquid faciendum, ratio qua utimur in faciendo: ut puta si dicas |occido hominem et tollo eius hereditatem, causa est. ratio est qua quis |utitur in faciendo: quo modo eum debeo occidere? ueneno, ferro, per |mediam noctem, per diem. quo in loco? quotiens ergo de causa |loqueris, causali utere; quotiens de ratione, rationali utere. si illum |occidam, tollo eius hereditatem: si causalis est, bene dixisti si. debeo |ueneno occidere, debeo clam, ergo latebo: quoniam ergo coniunctio |rationalis est, bene dixisti. illud tamen scire debemus, quod ubi sunt |rationales, etiam causales esse possunt; ubi autem causales sunt, |rationales esse non possunt. et ratio manifesta est, quia ubi est causa, non |statim inest ratio; ubi autem est ratio, iam fuit causa. |diximus quod tria accidunt coniunctioni, potestas figura ordo. de |potestate tractauimus. figura accidit simplex, ut nam, conposita, ut |namque. ordo coniunctionum sollicitudinem quaerit. sunt namque |coniunctiones quae semper praeponuntur, sunt quae semper postponuntur, sunt |quae et praeponi et postponi possunt: et atque ast semper praeponuntur, |que et autem semper postponuntur: sunt quae mediam significationem |habent, ut igitur. |0517|\\n |praepositio dicitur, quod in loquendo praeponitur, ut est ante |templum, apud amicum: non enim dicimus templum ante et amicum |apud. sunt tamen aliquae, quae postponuntur propter cacenphaton, ut |mecum tecum secum: non enim possumus dicere cum me, cum te; ecce |cum praepositio postposita est. omnis praepositio hanc habet naturam, |ut aut augeat aut minuat aliquid aut in contrarium uertat aut nihil |significet: auget, ut clarus praeclarus; minuit, ut dolus subdolus (plus enim |in dolo, quam in subdolo); in contrarium uertit, ut felix infelix; nihil |significat, ut natat innatat: Vergilius «innatat alnus / missa Pado». |praepositiones non habent nisi casum, cui deseruiant, et habent duos |casus tantum. omnes enim praepositiones aut accusatiui casus sunt aut |ablatiui. accusatiui praepositiones omnes XXX sunt; ablatiui omnes XV |sunt; communes utriusque casus IIII sunt; loquellares VI sunt, con di dis |re se am. quae sunt accusatiui casus, in ablatiuum numquam transeunt, |nec quae ablatiui sunt, in accusatiuum. de accusatiuis praepositionibus |apud et ad sollicite ponere debemus: ad tunc ponenda est, quando ad |locum significamus, ut ad amicum uado; apud tunc, quotiens in loco |esse significamus, ut apud amicum sum. quamquam habeamus exempla, |quibus recte ponamus ad, quotiens significamus in loco, ut |«prima quod ad Troiam pro caris gesserat Argis», |et «ad Marcum Laecam te habitare uelle dixisti». usque talis |est inter praepositiones, ut sola possit recipere alteram praepositionem. |nemo enim dicit de post forum, nemo enim ab ante; at uero dicimus |ad usque et ab usque: Vergilius «ad usque columnas exulat» et |«Siculo prospexit ab usque Pachyno». hoc ideo fit, quia usque |paene uidetur uim habere aduerbii ad locum aut de loco significantis. ad |locum frequentius legimus; de loco habes exemplum |«usque coloratis amnis deuexus ab Indis». |inter ablatiui praepositiones una in dubium uenit, clam. cuius casus est? |cuius uis: cum arbitrio tuo ea uti potes. dicimus et clam patre et clam |patrem, neque hic obseruatio est aliqua, ut in communibus. nam |communes praepositiones licet utrique deseruiant, tamen inest illis aliqua |obseruatio. nam quando permansionem significat sensus, ablatiuo iungitur |in et sub et subter; quando permutationem, accusatiuo: ut si dicas in |0518| foro sto et in foro sedeo, qui dicit sto et sedeo, permansionem |significat; ideo ablatiuo iungitur in: qui dicit in forum eo, in forum uenio, |permutationem significat de loco ad locum; ideo accusatiuo recte iungitur |in praepositio. sed quoniam sunt aliqua uerba, quae habent dubitationem, |scire debes quod plerumque sensu discernitur ista praepositionum |communio, ut puta cado ambulo curro: possumus enim dicere et in forum |curro et in foro <curro, et in forum ambulo et in foro> ambulo, et |in plateam cado et in platea cado. ergo sensu discernuntur, ut, si |in foro positus ambules aut curras, ablatiuo utaris; si de alio loco illo |feraris, accusatiuo. Cicero dicit «includuntur in carcerem |condemnati»: recte dicit; significat enim eos de eo loco, in quo Verres |sedebat, ad carcerem duci includendos. ideo rursum, ubi iam ibi fuit |inclusus Gauius, recte ait «inclusus in carcere». super et sub, ut Donato |placuit, magis iam accusatiui sunt quam communes. habes exemplum |Donati, qui dixit, quotiens localiter significant, accusatiuo esse iungendas. |nec auctorum nobis exempla oberunt. nam ueteres nullo discrimine his |utebantur, ut Vergilius «rapuitque in fomite flammam»; non dixit |in fomitem, cum rapuit permutationem de re ad rem significet. idem |in uno uerbo casum uariauit, «conditus in nubem» et «nota |conduntur in aluo», «gemina super arbore sidunt» et «saeua |sedens super arma». loquellares praepositiones semper cohaerent nec |aliquid ualent solae positae, sed figuram faciunt coniunctae, ut conpono |diduco disiungo reuoco separo ambulo ambio.\\n |interiectio est res quae mentis adfectum, sed uoce incondita, |significat, ubi uox non est nisi ex ipso adfectu. plerumque tamen contingit |ut et uox integra et quae aliam partem orationis efficiat interiectio sit pro |sensu, ut o pro nefas. hae interiectiones sunt, quotiens cum |exclamatione ab irato proferuntur.\\nlitterarum quidem syllabarumque tractatus latior est, quam ut in artem praeceptorum possit breuitate constringi. tantum tamen a nobis attingitur, quantum ad dimensionem pedum metrorumque perducat (…) ut cum dico amicus, prima breuis est, quia lectum est: «tantum infelicem nimium dilexit amicum»; media naturam longa, quia tenet in se flexum accentum (in e fixus accentus cod.), qui nonnisi in longis naturaliter inuenitur; ultimam breuem casus demonstrat, quia arte corripitur.] | |littera dicta est quasi legitera, eo quod iter legentibus praebeat, uel |0519| quod in legendo iteretur. nam cum omnes litterae XXIII sint, quotiens |eadem a legentibus repetuntur, et uarias syllabas faciunt. Latinas |litteras inuenisse dicitur Carmentis, mater Euandri, quae proprio nomine |Nicostrate dicta est. Carmentis autem ideo nomen accepit, quod |carminibus uaticinaretur, unde Vergilius |«et Carmentalem Romani nomine portam / |quam memorant, nymphae priscum Carmentis honorem, / |uatis fatidicae, cecinit quae prima futuros / |Aeneadas magnos et nobile Pallanteum». |haec enim quae Carmenta dicta est, quando cum Euandro ad Italiam |uenit, tunc transtulit in Latinum usum litteras Graecas. litterae Latinae |cum XXIII sint, Varro XVII dicit esse; ceteras superfluas putat. haec |est definitio litterarum, littera est pars minima uocis articulatae, a qua |incipit et in quam resoluitur. uox dicitur quidquid sonare potest. uocis |duae sunt partes, articulata et confusa. articulata est quae scribi potest, |quae subest articulis, id est digitis, qui scribunt; uel quod artem habeat |aut exprimat: confusa est quae scribi non potest, qualis est mugitus |boum, latratus canum et talia. ergo si dicas orator, articulata uox est. |praeterea quidquid legitur articulatae uocis est. hoc si resoluas, quod |in lectione conligatum est, sermonem facis: rursum si sermonem |resoluas, syllabam facis: si syllabam soluas, remanet littera; ultra iam non |procedet resolutio. ergo bene definitum est, littera pars minima uocis: |omnis enim uox, cum ad omnes minutias fuerit resoluta, in littera |consistit. deinde addit in definitione articulatae, ut ostenderet omnes |litteras ad articulatae uocis substantiam pertinere. |litterarum prima diuisio duas habet partes: nam aut uocales sunt |aut consonantes. item consonantium est alia diuisio: nam aut semiuocales |sunt aut mutae. hae uno nomine pariter consonantes uocantur, quia, ut |sonare possint, indigent auxilio uocalium. uocales autem dictae sunt, |quod per se uocem inpleant et sua ui exprimant sonos suos non |accedente auxilio alterius litterae. a quando dico, a sola sonat et sonum |suum sola conplet: sic et quando dico a e i o u. quando autem dico |consonantes, necesse est ut iungam uocalem, ut sonus consonantis |expleatur. ergo quia sonos naturales addita uocali exprimunt, dictae sunt |consonantes. deinde et uocales dictae sunt, quod solae syllabam faciunt, |quod alia littera praeter uocales non potest. plerumque et partes |orationis faciunt uocales: a, ut Virgilius |0520| «a tibi ne teneras glacies secet aspera plantas», |et «i, sequere Italiam uentis», et «o terque quaterque beati», |item in bucolicis «o crudelis Alexi». Latini uocales quinque habent, |Graeci autem septem. Latinae, ut dictum est, a e i o u, <Graecae> α ε η | ι υ ο ω: Terentianus |nulla uox humana constat absque septem litteris, / |rite quas uocales uocat et magistra Graecia. |consonantium aliae sunt semiuocales, ut diximus, aliae mutae. quibus |exprimendis si uocalem non adicias, aut sibilus quidam erit et stridor, ut |est in semiuocalibus, aut nullus penitus ex ore sonus exiet, ut contingit |in mutis. semiuocales ideo dicuntur, quia semis habent de potestate |uocalium. uocales litterae et per se sonant et per se syllabam faciunt. |istae per se quidem syllabam non faciunt, sed per se sonant. uel certe |ideo dictae sunt semiuocales, quia plenum sonum non habent, sed |dimidium, et ut plenius sonent, paulisper a uocalibus adiuuantur, ut est f l |m n r s x. mutae autem dicuntur propterea, quia, si detrahas uocales, |nullus spiritus est nec hiatus necdum sonus: ideo mutae, quia detracta |uocali mutum os redditur. sunt autem nouem, b c d g h k p q t. Varro |dicit consonantes ab e debere incipere, quae semiuocales sunt, et in e |debere desinere, quae mutae sunt. ideo illae, quia non ab e incipiunt |neque in e desinunt, possunt pati calumniam, ut nec litterae uideantur |aut non sint necessariae, ut sunt in semiuocalibus x et z. non enim |sunt necessariae: nam duplices sunt, quia ex aliis litteris fieri possunt. |ex mutis remouentur propter illam quam diximus rationem h k q: h, quod |adspiratio sit, non littera; k et q ideo, quod c littera harum locum |possit implere. |uocales sunt quinque. hae non omnes uarios habent sonos, sed |tantum duae, e et o. nam quando e correptum est, sic sonat, quasi |diphthongus, equus; quando productum est, sic sonat, quasi i, ut demens. |similiter et o quando longa est, intra palatum sonat, Roma orator; quando |breuis est, primis labris exprimitur, opus rosa. i et u uarias habent |potestates: nam sunt aliquando uocales, aliquando consonantes, aliquando |mediae, aliquando nihil, aliquando digammae, aliquando duplices. |uocales sunt, quando aut singulae positae syllabam faciunt aut aliis |0521| consonantibus sociantur, ut Iris et unus et Isis et urna. [quando aequus dicimus ab aequitate, dyptpongon est, ae scribitur quia aequa aequalitatem tenet et unde aequitas dicta est quasi aequalitas; quando equus quadrupes breuis (-bis cod.) est e.] consonantes autem sunt, |cum aliis uocalibus in una syllaba praeponuntur, aut cum ipsae inter se |in una syllaba coniunguntur. nisi enim et prior sit et in una syllaba |secum habeat coniunctam uocalem, non erit consonans i uel u. nam Iulius |et Iarbas cum dicis, i consonans non est, licet praecedat, quia in una |syllaba secum non habet coniunctam uocalem, sed in altera consequentem. |sic et cum dicis duellio, u consonans non est simili ratione. quid si |ipsae secum cohaerent litterae i et u? illa erit consonans, quae prior erit, |ut Iuno uita. hae aliquando mediae dicuntur, quando non eo sono |dicuntur, quo scribuntur. scribimus uir et uirtus; quando autem hoc |proferimus, in ipso sono non i sonat, sed nescio quid pinguius. tenuius |sonat uita, pinguius uir. hoc circa i seruatur, <ut> media sit; ut autem |digammos sit, circa u tantum seruatur. nam Graeci Aeoli hunc |crassiorem sonum, <quem> facit u littera, cum consonans est, non habent, sed |pro Venetis Henetos dicunt; Daos dicunt, quos nos Dauos dicimus. ergo |apud nos hoc facit u littera, quod facit apud Aeolicos digammos. illi |scribunt Enetos et superinponunt digammon, quae est tali figura, quali |est apud nos F, et pronuntiant benetos, quo modo et in adspiratione |cum nos habemus h, illi aliud signum [significationis] habent, cuius figura |talis est, ut est dimidium H. et apud Latinos tunc quidem efficit u littera, |quod apud Graecos digammos, quando loco ponitur consonantis. Donatus |unam rem ueram posuit, unam falsam. ueram praeposuit, cum huius |litterae redderet rationem: dixit enim tunc est digammos u, cum illic |ponitur loco consonantis, ubi erat adspiratio, et falsa subiecit exempla: uulgus |ait et uulnus, quasi possit dici hulgus et hulnus. debuit ergo dicere Venetos, |quoniam detracta u facit Henetos, et Dauus. u aliquando nihil est, ut cum |dicis quoniam: u neque uocalis est, quia habet post se o, neque consonans, |quia habet ante se q: enimuero erit pars illius litterae, id est q. et i quaeritur |utrum possit geminata unam syllabam facere, et quidam negant, alii |adfirmant. utrum ergo dii per duo i scribatur, an per unam, quaeritur; et constat |quod per unum i scribitur. fac numerum singularem deus, pluralem dei, quo |modo rei et mei ab eo quod est meus et reus. ergo e littera, quae esse |debuit in numero plurali, non mutata est, sed sublata per syncopen. |remanet enim una i, di. est etiam, ut diximus, duplex, quod concessum |est i litterae tantum, quotiens loco est consonantis. nam inter duas |uocales posita in una parte orationis pro duplici habetur, quia cum utraque |0522| uocali sonat, ut Troia aio Aiax Maia. uocales omnes et corripiuntur et |producuntur, non in eodem sermone, sed in uariis. hae dichronae |appellantur, quod duplicem potestatem habent, ergo ad tempus. nam |productae duo tempora habent, corruptae unum; et ideo dichronae, quod |corripi et produci possunt: a, amor corripitur, aer producitur; e, equus |corripitur, eros producitur; i, itur producitur, ibi corripitur; o, Omerus |corripitur, orator producitur; u, umus corripitur, unus producitur. |primae autem syllabae quando producantur, quando corripiantur, non |confirmant nisi exempla; de ceteris ars est [h aspirationis nota magis |uidetur esse, quam littera. apud Latinos tunc praeponitur, quotiens uocalis |sequitur, ut homo huius humus; sed non ubicumque uocalis est, et |aspiratio, sed ubicumque aspiratio est, et uocalis est] * [de syllabis. litterarum quidem syllabarumque tractatus latior est, quam ut in artem praeceptorum possit breuitate constringi. tantum tamen a nobis attingitur, quantum ad dimensionem pedum metrorumque perducat (…) ut cum dico amicus, prima breuis est, quia lectum est: «tantum infelicem nimium dilexit amicum»; media naturam longa, quia tenet in se flexum accentum (in e fixus accentus cod.), qui nonnisi in longis naturaliter inuenitur; ultimam breuem casus demonstrat, quia arte corripitur.] \\n |pes ad omne metrum pertinet. metrum enim Graeco uocabulo quod |apud Latinos mensura dicitur [sunt itaque multa nomina, quae cum sint |apud Latinos feminina, apud Graecos neutra sunt, multa etiam, quae apud |Graecos masculina sunt, apud Latinos alio genere declinantur] pes igitur |est conpositio syllabarum duarum uel trium in simplicibus pedibus: nam |saepe cum duplicantur, pes quoque quattuor aut amplius syllabis constat. |et facit metrum pedum iunctura numeris finita uel modis. syllaba breuis |unum tantum modo habet tempus, quoniam in breui syllaba natura |tantum ualet, quae facit breuem syllabam; in longa autem syllaba et natura |est et positio, et quoniam in longa syllaba et tempus et naturam |inquiris, propterea duo habet tempora, unum naturae, aliud positionis. |syllabas natura longas difficile est scire. sed hanc ambiguitatem sola probant |auctoritatis exempla, cum uersus poetae scandere coeperis. syllabas quae |positione longae fiunt facile est dinoscere. quem ad modum iunctura |litterarum fit pes, ita pedum coniunctione fit uersus quilibet. nam |uersuum plurima sunt genera. quorum herous est optimus, qui fit spondeo |dactylo et trochaeo. est enim heroicus uersus, qui spondeo tantum pede |0523| conponitur et habet pedes spondeos sex, qui per arsin et thesin currunt. |arsis et thesis est leuatio et positio. neque enim aliter pedes dirigere |potuerunt, nisi alterna uice leuentur et ponantur. fit igitur herous uersus |spondio dactylo et trochaeo alterna, ut diximus, mutatione. sed trochaeus |pes in fine ponitur semper: nam melius conplet uersum heroicum |spondius pes. quinto uero loco dactylus ponitur, qui constat longa et duabus |breuibus. a digiti positione dictus est dactylus, qui iuncturam unam habet |longam et breues duas [unde et palma dicitur]. si autem in fine duo |spondii fuerint, spondiadeus dicitur, ut est hic uersus, |«constitit atque oculis Phrygia agmina circumspexit». |fit enim in uersu caesura, quae dicitur penthemimeres uel hephthemimeres, |quae fit in quinta syllaba uel septima. nam heroi uersus quinque sunt, |ut perhibent, caesurae, penthemimeres, hephthemimeres, cata triton |trochaeon, cata tetarton trochaeon, bucolice. sed duae priores frequentantur: |nam illae tres aut interdum aut difficile. uersus qui non habet penthemimeren |caesuram aut hephthemimeren non stat. caesura dicta est quae uersum |caedit per scansionem, hoc est per diuisionem. fit enim sic: ponis duo |dactylos sic, ut syllaba quae relinquitur post duo pedes terminet partem |orationis. item post tres pedes syllaba remanens facit hephthemimeren, |ut in eadem pars orationis finiatur. aduerte scansionis huius exemplum: |arma uirumque ca; remanet syllaba no, quae conplet partem orationis |cano, inde iungimus hanc syllabam sequenti, ut fiat spondeus ex longis |duabus, no Tro; remanet iae. quae conplet partem orationis. iungis item |iae qui, fit alius spondeus. quinto loco ponitur dactylus primus ab, |deinde trochaeus oris, quamuis ultimae syllabae minime discernantur. nam |iam de finalibus syllabis disputatum est, quae sint longae, quae sint |scilicet breues. |scansio uersus heroici. syllaba quae super se habet longam lineam |ipsa est longa [hoc est hyphen]; quae autem obliquam, breuis est: «ārmă |uĭ.rūmquĕ că.nō Trō.iaē quī. prīmŭs ăb. ōrīs». spondiadius scanditur sic: |«cōnstĭtĭt. ātque ŏcŭ.līs Phrўgĭ. āgmĭnă. cīrcūm.spēxīt». iambicus herous |scanditur «Amphī.ōn Dīr.caēŭs ĭn. Acte.o Ara.cyntho»; teor synaliphen habet. |Terentianus |hexametros tradit genitos duo prima uetustas, / |0524| herous ille est, hunc uocant iambicum. |prior uersus est hexameter sexto pede constans spondeo; sequens |iambicus sex habet iambos. fit et pentameter sic: ponuntur duo pedes, et |restat syllaba catalectica, quae facit et penthemimeren, item alii pedes duo, |et in fine restat alia syllaba; et dicitur hic uersus elegiacus uel elegus, |de quo Iuuenalis |«inpune mihi recitauerit ille togatam, / |hic elegos». |in elegis uersibus prior herous ponitur, qui est hexameter, inde |pentameter. et sic ponuntur, ut Ouidius: prior herous |«laeta triumphanti de summo mater Olympo», |pentameter |«plaudet et adpositas spargit in ore rosas», |scanditur sic, plaudet et. adposi.tas. spargit in. ore ro.sas. syllaba quae |est in medio et quae est in fine pro uno pede accipiuntur: ita quinque |pedes faciunt pentametrum. sed catalectica, quae est in medio, semper |longa esse debet.\\n |accentus, quem Graeci προσῳδίαν appellauerunt, triplex est. aut |enim acutus est aut grauis aut inflexus in omnibus partibus orationis. |quaecumque enim monosyllaba fuerint, hoc est unius syllabae, si breuia |sunt uel si positione longa fuerint, acutum habebunt accentum, ut nóx |píx núx; quae uero natura longa fuerint, accentu circumflexo |pronuntiabuntur, ut spês rês môs flôs dôs rôs: grauem enim sonum non recipiunt. |disyllaba Latina priorem syllabam <aut> acutam habent aut inflexam, a graui |numquam incipiunt. quorum si prior natura longa erit posteriore |correpta, habebit in se circumflexum accentum, ut Rôma rhêtor; si |posterior producta sit et prior seu longa seu breuis fuerit, acuatur necesse |0525| est, ut léges sálus. etiam si ambae breues sint, acuetur prior, ut déus |hómo. in trisyllabis et tetrasyllabis et deinceps plurium syllabarum |nominibus secunda ab ultima <si> breuis fuerit, tertiam ab ultima acuet, ut |Rutílius Horténsius; si positione longa, ipsa acuetur et praecedentem |grauem facit, ut Catúllus Metéllus; si natura longa fuerit et ultima |breuis, secunda ab ultima inflectitur, ut Murrânus Cethêgus Românus; si |autem longa erit ultima, paenultimae acutum dabimus accentum, ut |Athénae Fidénae. Graeca nomina si isdem litteris proferuntur, Graecos |accentus habebunt. nam et cum dicimus Thyas Nais, acutum habebit |posterior accentum, et cum Themisto Callisto, ultima circumflectitur; quod |utrumque Latinus sermo non patitur, nisi raro, ut sola occurrit |coniunctio ergo, in qua posterior circumflexa inuenitur; item aduerbium pone, |ne sit uerbum. est autem forma acuti accentus * |[uerbum hic non id |intellegendum, cui proprie grammatici tempus cum persona dicunt |accidere, sed accipiendum generaliter pro qualibet parte sermonis, ut est a |Vergilio dictum «ea uerba locutus», et nobis mos est dicere uerba |aliquem fecisse, cum omnem orationem uolumus intellegi]. |in accentu materia locus et natura prosodiae breuissime conprehensa |sunt. nam materia esse ostenditur uox, et ea quidem qua uerba possunt |sonare, id est scriptilis; locus autem syllaba, quoniam haec propria uerbi |pars est, quae recipit accentum. natura uero prosodiae in eo est, quod |aut sursum est aut deorsum: nam in uocis altitudine omnino spectatur, |adeo ut, si omnes syllabae pari fastigio uocis enuntientur, prosodia sit |nulla. scire autem oportet uocem, sicut omne corpus, tres habere |distantias, <longitudinem> altitudinem crassitudinem. longitudinem tempore ac |syllabis metimur: nam et quantum temporis enuntiandis uerbis teratur, et |quanto numero modoque syllabarum unum quodque sit uerbum, plurimum |refert. altitudinem discernit accentus, cum pars uerbi aut in graue |0526| deprimitur aut sublimatur in acutum. crassitudo autem in spiritu est, unde |etiam Graeci adspirationem appellant: nam omnes uoces aut aspirando |facimus pinguiores, aut sine aspiratu pronuntiando tenuiores. |quod ad Latinos accentus attinet, siue statiuos seu commutabiles, |satis dictum. nunc ut diuisionem tripertiuimus, superest ostendere, quem |usum prosodiae circa Graeca nomina habere debeamus. in qua re cum |plurimum erretur, uia tamen est amouendi erroris breuissima, nisi forte |quis eo demersus inperitiae est, ut in Graeca nostraque lingua toni simul |et clinatus discrimen ignoret. nam cum primis id conuenit dispicere, |Latinum merum sit nomen, an merum Graecum, an etiam inter |utrumque commune. quorum de singulis suo ordine explicabimus. mera Latina |appellanda sunt quibus nec origo nec declinatio a Graecia est nec ullum |adeo cum peregrinis commercium, ut Cato aquila. quae quo accentu |efferenda sint, superiora declarant, cauendumque hoc unum, nequem |Graecorum nominum similitudo a praescriptis regulis deducat, ut siquis dicat |cuspídis acuens quamuis breuem paenultimam, eo in fraudem inductus, |quod quorundam simile est Graecorum, ut Phyllídos Aulídos, quae in |paenultima breui acuuntur, cum potius cúspidis quasi cássidis Tígridis |Ísidis Thétidis Thýmbridis Dáphnidis prima acuta proferendum sit, quia |breuis est paenultima Graeca. Graeca autem mera sunt quae et e Graeco |fonte manant et ita per casus numerosque clinantur [hoc est declinantur], |ut numquam ab origine sua nec litterae quidem unius commutatione |decedant. haec in carminibus poetarum passim reperiuntur, ut in his |Vergilii, «quorum alter Acarnan» et «fatidicae Mantus» * quae |omnia ut a Graeca declinatione mutata non sunt, ita a Graeco tono |corrumpi non debent. quare Acarnân Mantûs Orphî flexa ultima legenda |sunt, Pallás autem et Allectó eadem ultima acuta, quorum neutrum in |Latinis fieri solet nominibus. item cum legimus «nec longe Cissea |durum» et «liquidumque per aera lapsae» et «Epytiden <uocat», |Cisséa aéra Epytíden>, quamuis contra regulam Latinam, tamen, quia Graeca |sunt, paenultima acuta pronuntiare debemus. sic et in his, |0527| «creber utraque manu pulsat uersatque Dareta», |«Dodonaeosque lebetas», Dáreta et lébetas per se legere debemus, |quamuis utrobique natura longa sit paenultima; sed quia Graeca sunt |germana, Latinorum accentuum lege se liberant. communia uero sunt |quae ab alterutro orta sermone in alterius declinationem concedunt, idque |fit modis duobus. nam aut Latina declinantur in Graeca, ut Scipiadas |Memmiades, aut Graeca de stirpe sua degenerant et Latine declinantur, |ut «aeris in campis latis» et «Euandrum petimus». |Latina, quae Graecae declinationis colorem duxerunt, Graecum |quoque retinent accentum. quare ut Miltiádes Asclepiádes, ita Luciádes et |Memmiádes Scipiádes acuta quamuis breui paenultima proferuntur. at quae |radicem ducunt a Graecia et iugo Latinarum declinationum succedunt, |bifariam deducta ambiguas tonorum uias secuntur. atque ideo aetheris et |aeris, quia origine Graeca sunt, Graecae quoque prosodiae formam apte |recipiunt, ut aéris aethéris sic dicantur Latine paenultima <acuta>, quasi |Graece ἀέρος αἰθέρος; quia autem declinatione facta sunt Latina, inpune |ritu nostro in prima syllaba acuuntur, quia breuis est paenultima, ut sit |áeris aétheris, quasi ánseris ásseris. similiter Simoentis Thermodontis |proparoxytona sunt, si ad Graecos respicias, qui sic faciunt Σιμόεντος | Θερμώδοντος; paroxytona autem, si ad nostram redigas regulam: quo |modo dicimus sapiéntis audéntis, sic Simoéntis Thermodóntis. eadem |ratione Euándrum tyránnum, quasi amándum Británnum, paenultima acuta, |quia positione longa est, proferimus, Latinum secuti praeceptum. et |rursus in isdem nominibus tertiam ab ultima acuere absurdum non est et |ita enuntiare, Eúandrum týrannum, ut Graeci Εὔανδρον τύραννον |dicunt * nomina utrolibet tenore proferre [iudicio opus est, quo id potius |0528| dicatur, quod minime respuant aures], dum modo auribus eo seruiamus. |in quibusdam enim nominibus licet uidere plerosque recti casus ambiguo |tenore deceptos mendose oblicos proferre, ut qui in patrico casu Euandri |et tyranni primam syllabam acuunt potius quam mediam, nullam secuti |rationem. nam neque <a> Graecis ea nomina, cum casu isto sunt, aliter |quam paenultima acuta proferuntur, Εὐάνδρου τυράννου dicentibus, nec |rursum a nobis, quia paenultima positione longa semper acuenda nobis |est |[tertia ab ultima a non nullis acuitur. nam paenultimam acui tam |Latina iubet ratio, quia longa est, quam Graeca, quia παροξυτόνως |dicunt]. |idem in datiuo ablatiuoque casu seruandum est, ut cum apud |Vergilium legimus |«Amphion Dircaeus in Actaeo Aracyntho» |et |«quod fieri ferro liquidoue potest electro», |item «Centauro inuehitur magna» et «Sergesto Mnesthique» et |«classemque sub ipsa Antandro». haec omnia nomina Aracýntho |eléctro Centaúro Sergésto Antándro paenultima acuta proferuntur, |quamuis recto <et> accusatiuo casu possunt acutam tertiam ab ultima habere. |sed in recto atque accusatiuo casu solet quidam error plerosque obtinere, |qui in his uersibus, |«tunc etiam fatis aperit Cassandra futuris / |ora» |et «huc casta Sibylla», inperite proparoxytona faciunt Cassandra et |Sibylla, cum id sinant neque Latina praecepta, quia est paenultima |positione longa, neque adeo Graeca, cum sint paroxytona Κασσάνδρα et | Σιβύλλα, quoniam, ubi longa est ultima in Graecis, tertiam a se acutam |esse non patitur. |accentus proprie qualitas syllabarum est, hoc est indicium temporis |syllabarum naturam positionemque significans [sunt enim tres, acutus |grauis inflexus; hi a Graecis προσῳδίαι dicuntur]. ergo in hoc |cognoscere debes quoniam littera uocalis facit accentum secundum ordinem |0529| syllabarum cuiuslibet partis orationis primo loco, secundo uel tertio. quot |ergo sint prosodiae, dicendum est. quae res eo maiore cum cura |tractanda est, quod nostra ratio ab opinione iam inueterata et omnium |ferme animis adfixa discrepat. Athenodorus duas esse prosodias putauit, |unam inferiorem, alteram superiorem; flexam autem (nam ita nostra |lingua περισπωμένην uocauimus) nihil aliud esse quam has duas in una |syllaba. Dionysius autem, Aristarchi discipulus, cognomento Thrax, domo |Alexandrius, is qui Rhodi docuit, lyricorum poetarum longe studiosissimus, |tres tradidit, quibus nunc omnes utuntur, βαρεῖαν ὀξεῖαν | περισπωμένην. Tyrannion uero Amisenus, quem Lucullus Mithridatico bello captum |Lucio Murenae concessit, a quo ille libertate simul et ciuitate donatus est, |quattuor scribit esse prosodias, βαρεῖαν μέσην ὀξεῖαν et περισπωμένην. |atqui memoriae proditum est hunc ante alios fuisse pronuntiatione |potiorem, quod nequaquam assequi potuisset nisi tenore singularum uocum |diligentissime perquisito. in eadem opinione et Varro fuit, qui in leges |suas redigit accentus, ductus scientia et doctrina eius, qua omnibus a se |propositis euidentissimas affert probationes, ut id quoque pro media |prosodia facit dicendo ipsam naturam nihil facere totum, ubi non sit |medium; ut enim inter rudem et eruditum, inter calidum et frigidum, |amarum et dulcem, longum et breuem est quiddam medium, quod neutrum |est, sic inter imam summamque uocem esse mediam, ibique quam |quaerimus prosodiam. neminem musicum esse, qui mediam uocem in cantu |ignorauerit, nec quemquam potuisse dicere in sono chordarum aut |bucinarum aut uoce cantantium μέσην esse, si non in omni uocis natura |esset medium; minimeque mirum ut in hanc multorum sensus non |animaduertat, cum illa quae in cithara aut * quia aliquando uberior est, saepe |totum non sentiat meatum. praeterea minus reliquis notam, primum |0530| quod ea sit principium aliarum, ut μέση in musica est initium cantionis, |et omnium rerum initia semper obscura sint; dein quod omne medium |in angustis non uideatur, ut punctum in quamuis magno orbe, quod |uocant κέντρον nullum esse corpus, ubi non sit medium, et omnem |uocem corpus esse; omnem igitur uocem medium habere. quod enim fuit |deorsum prius in medium succedere, quam euolet sursum, et quod |sursum est ante eodem uenire quam deorsum, quare utriusque compitum |medium esse. et multa praeterea latius in eam rem disputata profert, |quae nunc nobis longum est iterare. scire enim oportet rationis huius |recens non esse commentum, sed omnium qui ante Varronem et |Tyrannionem de prosodia aliquid reliquerunt plurimos et clarissimos quosque |mediae huius fecisse mentionem, quos omnes sibi fuisse auctores Varro |commemorat, grammaticos Glaucum Samium et Hermocraten Iasium; item |philosophum Theophrastum peripateticum, cui diuina facundia nomen |adsciuit, nec non eiusdem sectae Athenodorum, summi acuminis uirum, qui |quandam prosodiam μονότονον appellat, quae uidetur non alia esse quam |media, licet diuerso uocabulo. nec desunt qui prosodias plures esse quam |quattuor putauerint, ut Glaucus Samius, a quo sex prosodiae sunt sub |hisce nominibus, ἀνειμένη μέση ἐπιτεταμένη κεκλασμένη | ἀντανακλαζομένη * sed hic quoque non dissentit a nobis. nam cuiuis ex ipsis |nominibus intellectu procliue est tres primas esse simplices et non alias |quam βαρεῖαν μέσην ὀξεῖαν, postremas autem tres duplices et quasi |species unius flexae, quae est genere una. hanc enim flecti non uno |modo omnes putauerunt: Eratosthenes ex parte priore acuta in grauem |posteriorem, Theodorus autem aliquando etiam ex graui in acutiorem |escendere, ceterum Varro in utramque partem moueri arbitratur, neque |hoc facile fieri sine media, eamque acutam plerumque esse potius quam |grauem [quod ea propior utramque est, quam illa superior et inferior |0531| inter se]. sed hoc <de> media prosodia satis, quo quis sciat esse |quaerendam. ceterum qui hanc ignorant, quia sola nouerunt quae <in> scholis |studuerunt, non sunt culpandi. sed nec magistros, qui tres solas |demonstrant, erroris arguerim, si modo hoc docendi causa faciunt, cum ipsos |quarta non lateat |[tres prosodias in usu esse scire oportet et * media |autem, quae inter duas quasi limes est, quod grauioris quam acutioris |similiorum est, in inferioris potius quam superioris numerum relegatur. in |hoc enim fere doctissimorum consensus est, acutam plus una in uerbo |esse non posse, graues esse conplures]. |prosodiam ibi esse dicimus, ubi aut sursum est aut deorsum. quae |demissior est [quae] a pluribus βαρεῖα appellatur Graece, Latine uero |grauis, ideo quod deorsum est in sede scilicet ponderum grauiorum. at |eam quae sursum est Glaucus ἐπιτεταμένην, item alius aliter, sed nemo |adhuc leuem uocauit, quamuis id erat graui contrarium; uerum ea nomen |obtinet ὀξεῖαν, Latine acuta, ideo quod tenuis et omne acutum tenue. |inter has est μέση, Latine media, quia limes est, per quem duae supra |dictae ultro citroque commeant. quartae illi [coniungit] quia ceteris |perplexior est, plura sunt uocabula. Ammonius Alexandrius, qui |Aristarchi scholae successit, ὀξύβαρυν uocant, Ephorus autem Cymaeus | περίσπασιν, Dionysius Olympius δίτονον, Hermocrates Isaeus | σύμπλεκτον, Epicharmus Syracusius κεκλασμένην; uerum ea nunc ab omnibus | περισπωμένη Graece uocatur, apud nos flexa, quoniam prima erecta |rursus in grauem flectitur. acuta exilior et breuior et omni modo minor |est quam grauis, ut est facile ex musica cognoscere, cuius imago |prosodia. nam et in cithara omnique psalterio quo quaeque chorda acutior, |0532| eo exilior, et tibia tanto est uoce acutiore, quanto cauo angustiore, adeo |ut corniculo aut bamborio addito grauior reddatur, quod crassior exit in |aera. breuitatem quoque acutae uocis in isdem organis animaduertere |licebit, siquidem pulsu chordarum citius acuta transuolat, grauis autem |diutius auribus inmoratur. etiam ipsae chordae quae crassius sonant |longiores uidentur, quia laxius tenduntur: item in fistula duo calami |breuissimi qui acutissimae uocis: tibiae quoque acutiores quae breuiores, et |his foramina quam sunt ori proxima et breuioris aeris motum |persentiscunt, tam uocem reddunt acutam. sic in loquentium legentiumque |uoce, ubi sunt prosodiae uelut quaedam stamina, acuta tenuior est quam |grauis et breuis adeo, ut non longius quam per unam syllabam, quin |immo per unum tempus protrahatur; cum grauis, quo uberior et tardior |est, diutius in uerbo moretur et iunctim quamuis in multis syllabis |residat. quocirca graues numero sunt plures, pauciores acutae, flexae |rarissimae. |acutae nota est uirgula a sinistra parte dextrorsum sublime fastigata; |grauis autem notatur simili uirgula ab eadem parte depresso fastigio. |quae notae demonstrant omnem acutam uocem sursum esse et grauem |deorsum. ipsum etiam musicorum docetur diagrammate, in quo tropi pro |acumine uocum superiores scribuntur; denique summus hyperlydius, quia |acutissimus; infimus hypodorius, quo nullus est grauior. flexa autem |prosodia, quod duplex est et ex acuta grauique ficta, notam habet nomini |potestatique respondentem: nam a sinistro cum surgens arduo fastigio et |sursum molli curuatura dextrouersum flexa praecipiti cliuo deprimitur et |speciem pronae litterae <C> efficit, priorem acutam et posteriorem grauem |sibi inesse significat. mediae uero, cuius nunc usus non habetur, |notam non ponimus, quia neque a maioribus accepimus neque fingere |possumus. |ordo in accentibus non adtenditur, uerum uarie nunc grauem, nunc |acutum, non numquam flexum primo loco poni dubium non recipit; non |tamen setius est aliquis prior natura quam alius. |0533| non secus, atque in litteris euenit, nobis de accentu tractandum est * |altitudo, quae tamen liquido cognosci non potest, nisi longitudinis |quoque ratio habeatur. in eius enim aliqua parte esse debet id quod |altissimum est. denique, cum uerbum enuntietur, aliqua in eo syllaba necesse |est summum illud uocis fastigium possideat; sed quae potissimum sit ea, |monstrari non potest nisi per temporum syllabarumue numerum, qui |proprie longitudinis est. quapropter, etsi metricis uidetur [syllabarum |naturam] ad rythmicos solos pertinere temporum dinumerare interualla, tamen, |quia titulus propositi utramque flagitat cognitionem, nequid quod ad |discendos accentus pertinet deesse uideatur, de uerbi longitudine dicendum |est, ea sola adtingentes, quae operi necessaria uidebuntur. longitudo |uerborum duabus in rebus est, tempore et syllabis. tempus ad rythmicos |pertinet, syllabae ad metricos. inter rythmicos et metricos dissensio non |nulla est, quod rythmici in uersu longitudine uocis tempora metiuntur et |huius mensurae modulum faciunt tempus breuissimum, in quo cum quae |syllaba enuntiata sit, breuem uocari; metrici autem uersuum mensuram |syllabis conprehendunt et huius modulum syllabam breuem arbitrantur, |tempus autem breuissimum intellegi, quod enuntiationem breuissimae |syllabae cohaerens adaequauerit. itaque rythmici temporibus syllabas, metrici |tempora syllabis finiunt. neque enim refert, tempus in syllaba esse, an |in tempore syllabam dicamus, dum modo discendi causa concessum est |eam moram, qua breuis syllaba dicitur, unum et breuissimum tempus |uocare; qua uero longa profertur, duo tempora appellare, ipsa cogit |natura, cum loquimur. breuem μονόχρονον, longam δίχρονον appellamus. |duo enim longa syllaba habet tempora, positionis et naturae; breuis |naturae habet tantum modo [Terentius rhythmis scribit comoedias uel |Plautus].\\n |posituras oportet uocemus quas Graeci θέσεις appellant, quae in |legendo dant copiam spiritus, ne continuatione deficiat. hae tres sunt, |quarum diuersitas tribus punctis diuerso loco positis demonstratur in |distinctione. ubi enim plenus est sensus, hoc est ubi fit clausula dictionis |0534| cuiuslibet, punctum ad caput litterae ponimus: ubi sensus necdum plenus |est et respirare oportet, ad mediam litteram damus punctum: ubi suum |finem inplendi sensus ita suspendimus, ut statim id quod sequitur subicere |debeamus, imam litteram puncto notamus. omnis enim res initium habet, |sequentiam et clausulam aut, ut dicas hic, initium augmentum statum |[declinatio finis sic est positio]. incipis pronuntiare, distinguis particulam |sensus sic, ut ostendas superesse quae inferenda sunt, et per gradus |pronuntiando clausulam facis; et inde aliud simili modo faciens principium, |adtitulans seriem totam ordine demonstra commata [pluraliter dicitur |comma et haec commata]. colon enim membrum, comma incisum. comma |ipsa est pentemimere in scansione totius uersus. membrum est quod |caedimus per commata.\\n |primo libro de expositione octo partium orationis disputatum est. |hoc uero libro artium opportunum duximus ad locum, quo modo exposita |sunt, ordine recurrere. partes orationis apud Graecos totidem sunt, quot |et apud Latinos, qui articulum non habent. Graeci enim pronomen ab |articulo differunt, ita ut una pars sit pronomen, alia articulus; sed non |adnumerant interiectionem, non eam recipiunt numero. de omnibus |partibus orationis declinabiles sunt per casus tres, nomen pronomen et |participium; uerbum autem per modos tempora personasque decurrit. |casus dicti sunt, quod per eos omnia in declinatione cadunt. unde |quidam casus quinque esse putant, excepto nominatiuo: hic enim rem |proponit, non flectit: ceteri uero, quia flectunt [cadunt], casus recte |appellantur. nominatiuus dictus est, quod per eum nominare nos aliquid |significemus, ut hic magister; genitiuus casus dictus est, quod per eum genus |cuiusque uel rem significemus, ut huius magistri; datiuus, quod per eum |dare nos aliquid alicui significemus, ut huic magistro; accusatiuus, quod |per eum accusare nos aliquem significemus, ut hunc magistrum; uocatiuus, |quod per eum uocare nos aliquem significemus, ut o magister; ablatiuus, |0535| quod per eum auferre nos ab aliquo aliquid significemus, ut ab hoc |magistro. |de principalibus partibus orationis. inter principium et initium hoc |interest: principium est prima pars libri, ut «arma uirumque cano |Troiae»; initium autem aliqua pars incipiens a multis modis. unde |Scaurus initium, a quo sumitur incrementum: a persona initium, ut |«Turne, in te suprema salus»; a potestate personae, ut |«Aeole, <namque tibi pater atque hominum rex> / |emulcere dedit fluctus»; |ab exclamatione, ut «pro Iuppiter, ibit hic ait»; a tempore, ut |«tempus erat, quo prima quies mortalibus aegris / |incipit»; |et «nox erat et terris a(nimalia) s(omnus) h(abebat)»; a loco, ut «est locus Hesperiam |G(rai) c(ognomine) d(icunt)»; a similitudine, ut «qualis apes aestate n(oua) p(er) f(lorea) r(ura)»; a |cohortatione, ut |«quis globus, o ciues, caligine uoluitur atra / |ferte c(iti) f(errum), d(ate) t(ela), a(scendite) m(uros), / h(ostis) a(dest), h(eia)»; |a deprecatione, ut |«per patrios manes, per spes surgentis Iuli / |te precor» |et similia.  |nomen quasi notamen, ut Vergilius «foliisque notas et nomina |mandat». |de qualitate. haec est enim qualitas: discernuntur propria nomina |ab appellatiuis. haec sunt enim appellatiua, quae communem habent |significationem. dicimus ut puta urbs Roma: urbs appellatiuum est, |communiter significat, quoniam urbs est Roma, urbs est et Carthago; <Roma |proprium est> nam quae est Roma non est ipsa Carthago. colonia dicitur |Cirta: colonia appellatiuum nomen est, Cirta proprium. cum dicis Tigris |Euphrates, proprium est. |de partitione nominum. sunt nomina quae a familia tribuuntur, ut |Cornelius. et tria simul <uel> quatuor posita unum dicitur nomen, ut |Publius Cornelius Scipio Africanus. propriorum ergo nominum species sunt |quatuor. nam aut praenomina sunt, quae nomini praeponuntur et |0536| praenominatiua dicuntur, ut Lucius Quintus; aut nomina gentis, id est |familiae, ut Valerius Aemilius Cluentius, ut Vergilius «genus unde tibi, |Romane Cluenti»; aut cognomina, quae nomini iunguntur et |cognominatiua dicuntur, ut Scipio Lentulus; aut agnomina, quae cognomini |iunguntur et agnominatiua dicuntur, ut Africanus Aemilianus, et quidquid |eius modi accesserit agnomen uocabitur. praenomina tantum Romanis |hominibus sunt. ea singulis uel binis uel ternis litteris notantur hoc |modo: singulis G. Gaius, M. Marcus, L. Lucius; binis Gn. Gnaeus, Pm. |Pompeius; ternis, ut Sex. Sextus, Sps. Spurius. agnomina sumuntur ex |moribus et laude, ut Metellus Creticus; Metellus enim Cretam subegit et |Creticus dicitur: Aeneas Pius, Piso Frugi: ex moribus et uituperatione, |ut Tarquinius Superbus, Manlius Imperiosus [Manilius Torquatus]; ex |fortuna, ut Crassus Diues, Sylla Felix: Lucanus «meruit felix Sylla |uocari»; ex euentu, ut Coruinus; a meritis, ut Torquatus: Manlius enim |quendam Gallum fortissimum peremerat, cuius torquem suo collo conectens |Torquatus est dictus [Coruinus ab augurio corui. alia ab ordine, ut primus |uersus «Troiae qui primus ab oris»]; a natura, ut Dentatus: Curius enim |dentatus natus est, ex hoc est dictus; a qualitate, ut Sapiens; a |quantitate, ut Magnus [Graecus Hispanus]; a loco, ut Caudinus Gabinus. |appellatiuorum nominum multae sunt species, ex quibus alia gentem |significant, ut Graecus Afer; alia numerum, ut unus duo; alia ordinem, |ut primus secundus; alia ad aliquid dicta, ut pater et frater, auunculus: |Vergilius |«et pater Aeneas auunculus excitat Hector». |haec sola non habent certam significationem, sed adiectis personis |declarantur, ut pater meus, frater tuus. haec ergo et his similia, quae |extrinsecus aliquam personam exigunt, [alia] ad aliquid dicimus. alia facta |significant, ut hinnitus mugitus; alia aetatem, ut bimus trimus; alia |generalia, ut corpus animal [omnia animalia habent corpus]; alia specialia, |ut homo lapis. de diuersis animantum generibus unum si separes, |speciale est; de inanimalibus unum si separes, speciale est, ut lapis. alia |sunt primae positionis, ut mons. ex hoc diriuatur aliud nomen, hoc est |deducitur, et facit montanus, ab agro agrestis agrarius, ab scholis |scholasticus. sunt diminutiua, quae primae positionis per incrementum syllabae |minuunt formam, ut mons monticulus, lapis lapillus, caput capitulum, |uacca uaccula, ora oscilla. horum nominum quo magis dictione |minuuntur formae, eo magis accrescunt syllabae [de diminutione nominum]. sunt |nomina quae deminutiuam habent significationem et diminutiua non sunt, |0537| quia primam positionem non habent. numquid dicimus tabu tabula aut |mascu mascula, uincu uinculum? |de nominibus Graecis. sunt nomina quae Graecam declinationem |habent, ut Themisto Calypso, et recte, quia Graeca <sunt>. sunt nomina |quae Graeca sunt et Latinam habent declinationem, ut Achilles Aiax: hic |Achilles huius Achilli facit, non Achillis, sic et Vlixes Vlixi, non Vlixis. |de auonomicis et patronomicis. <sunt> patronomica, ut Tydides Pelides, |quae a uocabulo paterno trahuntur; aliquando et ab auis, ut Aeacides, id est |Achilles, Aeaci nepos: Aeacus genuit Peleum, Peleus Achillem: Statius sic, |«magnanimum Aeaciden formidatamque tonanti / |progeniem». |patronomica aut in des terminantur, ut Aeneides Pelides, aut in ius, ut |Nycteius Agamemnonius [patronomica feminini generis]. dicuntur et a |matribus saepe matronomica. patronomica feminini generis in is exeunt, |ut Atreis Cisseis Dardanis. filia Atrei Atreis dicitur, filia <Cissei> Cisseis, |id est Hecuba, Cissei filia, Priami regis uxor: Vergilius «Cisseis regina |Parim creat»; Scaeuus in tragoedia |«scindimus atras ueteri planctu / Cisseis genas», |id est Hecuba filia Cissei; et |«non ego Myrmidonum sedes Dolopumue superbas / |aspiciam aut Grais seruitum matribus ibo / |Dardanis et diuae Veneris nurus». |de possessiuis nominibus. sunt alia possessiua, quae a possidendo |possessiua dicta sunt, ut «Euandrius ensis», quem Euander habuit, |«Hectorei socii» [nomina simplicia, ut iustus. haec conlationem |recipiunt, ut iustior iustissimus]. |de homonymis synonymis uel polyonymis. sunt synonyma uel |polyonyma, ut terra humus, ensis mucro gladius. haec enim diuersis |uocabulis unam habent significationem. haec est enim terra, quae et humus; |sed tamen est differentia: generaliter ubique terra est, non ubique humus; |et in parietibus terra est, hoc est in lateribus, et non est humus; humus |0538| uero humida quae iussum est aut quae humorem habet. ensis enim in |proelio, gladius generaliter dicitur, mucro in opere. haec illis contraria |sunt, quia illa per unam rem multa significant, haec per multa unam rem |significant, terra humus solum. |de Graecis nominibus, quae in nostram declinationem successerunt. |sunt inter Graecam atque Latinam formam, quae notha dicuntur, ut |Achilles Agamemno. cum enim Graeca sint, Latinam, ut diximus, habent |declinationem, hic Agamemno huius Agamemnonis huic Agamemnoni hunc |Agamemnonem o Agamemno ab hoc Agamemnone. |homonyma sunt ut nepos acies. dicitur enim filius <filii> nepos; |dicitur et consumptor nepos, qui auorum et parentum deuorat terram in |morem scorpii, qui deuorat terram. scorpio enim [uxor], qui signorum |receptus est numero, nepa dictus est. quo uocabulo nepotes terram |deuorantes <dixit> Cicero in Catilinam, «quis ganeo quis nepos». similiter |et acies aliquando exercitum significat, ut «Tyrrhenas sterne acies»; |aliquando oculos, ut |«huc geminam nunc flecte aciem, hanc aspice gentem», |item «stat ferri acies mucrone corusco». sunt alia quantitatis, ut |grandis altus; alia de uerbo nascentia, ut scriptor lector. |de epicoenis, id est promiscuis, primo libro disseruimus * quamuis |feminino genere dicatur. |casibus articuli accidunt pro generibus hi, nominatiuo hic haec hoc, |genitiuo huius, datiuo huic, accusatiuo hunc hanc hoc, uocatiuo o, ablatiuo |ab hoc ab hac ab hoc. |quibus litteris genitiuus pluralis terminetur. quaecumque nomina in |genitiuo casu plurali i ante nouissimam syllabam habuerint, haec |accusatiuo plurali in is syllabam exeunt, ut harum nauium has nauis, horum |ignium hos ignis, horum omnium hos omnis et cetera. |nomina neutra semper pluralia a littera terminata casu nominatiuo |in casu genitiuo rum syllabam accipiunt, datiuum et ablatiuum in is |mittunt, ut arma castra exta. nomina neutra semper pluralia ia litteris |terminata casu nominatiuo in casu genitiuo um syllabam accipiunt, datiuo et |ablatiuo in bus mittuntur [omnia]. |omnia nomina inanimalia Romana simplicia nis syllaba terminata |0539| masculini generis sunt, ut panis amnis ignis canis crinis finis, quamuis |Vergilius finem masculino et feminino genere dixerit, masculino, ut «hic |finis fandi» et «factoque hic fine quieuit» et «quem das finem, |rex magne, laborum»; feminino, ut «haec finis Priami fatorum» |et «quae finis standi». |de epithetis. <sunt alia> mediae significationis, in medio quasi posita, |ut ad quamuis rem possis uertere, ut fortis exercitus, fortis miles |[de dextris]. <alia ad aliquid> qualiter se habentia, ut ubi posita fuerint |sic dicantur, ut dexterior sinisterior. alia ad aliquid dicta: causa est, |propter quam dicantur, quod sanguine aut aliquo necessitudinis uinculo |uidentur esse deuincti, id est adfinitatis propinquitate. |de specialibus uel generalibus. speciale est quod ad unum pertinet; |quod ad multitudinem, generale dicitur. sed hic specialia ab specie dixit |cuiuslibet rei. nomina facta de uerbo. ab eo quod est lego facit lector, |a canto cantor; participia legens cantans. hoc interest <inter> participium |et nomen: demens simile est participio, sed non est participium, quia |tempus non habet et recipit conparationem, quae non conuenit participiis. |comedo palpo: sic uocitati sunt quidam. <sic> et contemplator, quo modo |perseuerator: Virgilius uerbum fecit, |«contemplator item, cum se nux plurima siluis / |induet in florem». |in conlatione gradus sunt tres, absolutus, qui est positiuus, ut |iustus; comparatiuus, ut iustior; superlatiuus, ut iustissimus. sed haec |non in omnibus perseuerant. aliquando enim primus tantum gradus |inuenitur, ut mediocris; aliquando conparatiuus, ut ocior: Vergilius «fugit |ocior Euro»; aliquando primus et secundus, ut iuuenis iunior, senex |senior. [de genere conparatiui gradus] conparatiuus gradus generis est |semper communis, ut hic et haec doctior: tantum modo senior non est |generis communis. sunt qui dicunt duos gradus esse conparationis, |conparatiuum et superlatiuum: qui dicunt tres, hanc rationem reddunt, nisi |fuerit positiuus, esse non potest conparatiuus: alii quatuor, positiuum |praelatiuum conparatiuum et superlatiuum. est autem conparatiuus uere, si |dicamus sic, <tam> doctus hic quam ille: nam doctior praelatiuus est. |uerba et participia conparationem non recipiunt: nam si receperint, |nomina <sunt>. |sunt quae a Graecis patronomica, a nobis patria dicuntur, ut Atrides |0540| Pelides. quae deducuntur apud Homerum a patre et ab auo et retro, |apud Lycophronem et ab uxore; sed et illa quae naturaliter intelleguntur, |ut «Scipiadas duros bello», id est Scipiones. dionymon, ut Paris |Alexander, Elisa Dido. est etiam quod dicunt feronymon, ut Pasiphae |Hippolytus, a solis scilicet splendore et equo; aut eponymon, ut Dardanio |Anchisae. sunt quaedam nomina, quae neque singulari neque plurali |adiungi numero recte possunt, et ideo duali adsignanda sunt, ut duo ambo |uter neuter. |de incertis nominibus. male haec nomina inter incerta posuit, pirus |buxus, cum discrimen ipse dederit. |de monoptotis. sunt alia nomina quae per unum casum consuetudo |retineat, ut sponte natu tabo. haec enim per ablatiuum solum in usu |efferuntur. sunt alia quae tribus casibus tantum efferuntur, nominatiuo |accusatiuo uocatiuo, ut fas nefas: item pluralia, ut maria uina rura aera |mella: item numeri a quattuor usque ad centum. | de declinatione nominum |declinationes nominum quinque sunt, quae genitiuo casu |discernuntur. prima est quae genitiuo casu in ae litteram terminatur, ut huius |formae; secunda est declinatio, quotiens genitiuus casus i littera |terminatur, ut huius officii; tertia est declinatio, quotiens genitiuus casus in is |finitur syllaba, ut huius muneris; quarta est declinatio, quotiens genitiuus |casus us uel u terminatur, ut huius unius, huius solius, huius genu, huius |gelu; quinta est declinatio, quotiens genitiuus casus ei syllaba terminatur, |ut huius faciei, huius speciei * [de formis casalibus (…) unus, cornu, nequam, luppiter, Roma, loculi, scalae, cibaria, tribunus plebi, senatus consultum, uirgo uestalis, pater familias, nauta, laurus, Glycerium (gyclerium cod.) (…) sic declinantur philotium filocomatium et alia. item generis neutri, quod in numero singulari tres tantum casus habeat, id est genitiuum datiuum et ablatiuum, in plurali uero omnes, declinatur sic: genitiuo huius uerberis (ueruis cod.), datiuo huic uerberi (ueruere cod.), ablatiuo ab hoc uerbere (…) Tartarus, balneum (…) sic declinatur frenum, sed pluraliter frena et frenos genere masculino et neutro dicimus: Vergilius «frenosque audire sonanti[e]s» et «frenaque uina meas quae nunc habet aurea Pallas»), fluctus, carduus, cornicen, pegma, Calliope, Allecto (…) item nomen graecum secundum Vergilii declinationem generis masculini sic: nominatiuo hic Mnesteus, genitiuo huius Mnesteo, datiuo huic Mnestei, accusatiuo hunc Mnestea, uocatiuo o Mnestei (? uel -te). ablatiuo caret, ut est declinatione graeca, uel fingimus ab hoc Mnesteo. sic declinatur Anthea Dareta et talia, lien (…) cognominis declinatur sic: nominatiuo hic cognominis (…) hic Iuppiter ὁ Ζεύς (o zeu cod.) (…) pronomina sic declinantur: hic ὁ καὶ οὗτος (hic o ceutos cod.) (…) haec Iuno ἡ Ἥρα (o era cod.) huius Iunonis.] |0541| sunt multa quae non declinantur, quia per singularem numerum |declinari non possunt neque in plurali permanent, ut frugi nugas, et |siqua similia. omnis autem declinatio a genitiuo casu cognoscitur. nam |qui nominatiuum seruant, inepte faciunt, cum apud quosdam casus non |sit nominatiuus. praeterea multa sunt nomina similia [primae positionis] |primae <declinationis> et tertiae, ueluti Aeneas Maecenas. de quibus quid |dici potest, nisi quod genitiuus fit arbiter discernens utriusque |declinationis * genitiuum in ae, ueluti hic Seneca huius Senecae, hic Agrippa huius |Agrippae, haec fortuna huius fortunae, haec colonia huius coloniae: illud |masculinum est, hoc femininum: secunda in i, ut hic M(arcus) Tullius huius |M(arci) Tulli; tertia in is, ut hic Cicero hic Cato, huius Ciceronis huius |Catonis; quarta in us uel u, hic senatus huius senatus et hoc cornu huius |cornu. nec latuit uoluisse quosdam et quintam esse declinationem illorum |nominum, quae genitiuo singulari in e et in i terminantur, ut haec |species huius speciei, haec facies huius faciei, haec acies huius aciei. quare |ergo Maecenas Maecenatis et Aeneas Aeneae? quia nomina Graeca in ας |producta terminata uel disyllaba flexa, cum apud eos genitiuo ου habent |in extremitate syllabam, apud nos primae sunt declinationis, ueluti apud |Graecos <Λυσίας Λυσίου, Ἀμύντας Ἀμύντου>, Lysiae et Amyntae, |disyllaba Antas Antae, Menas Menae. nam Druas Druantis et Thoas Thoantis, |non Thoae, ut Vergilius «saxo ferit ora Thoantis», quia [per omnes |casus] non flectuntur * |ueru genu cornu tonitru generis sunt neutri, quae numero |singulari monoptota sunt, plurali autem numero per omnes casus declinantur, |ut uerua genua cornua tonitrua. |tapeta masculino et neutro genere declinatur. cuius declinationis |exemplum apud Vergilium inuenitur: masculini generis sic, |«pulchrosque tapetas» per regulam declinationis huius modi, nominatiuo hic |tapeta, genitiuo huius tapetae, datiuo huic tapetae, accusatiuo hunc |tapetam, uocatiuo o tapeta, ablatiuo ab hoc tapeta; et pluraliter hi tapetae, |genitiuo horum tapetarum, datiuo his tapetis, accusatiuo hos tapetas, |0542| uocatiuo o tapetae, ablatiuo ab his tapetis: neutri autem generis sic apud |Vergilium [datiuo his tapetibus], |«qui forte tapetibus altis / |extructus toto proflabat pectore somnum»; |item apud Lucilium [ablatiuo ab his tapetibus] |«erant et equorum inaurata tapeta», |per regulam declinationis talem, nominatiuo hoc tapetum, genitiuo huius |tapeti, datiuo huic tapeto, accusatiuo hoc tapetum, uocatiuo o tapetum, |ablatiuo ab hoc tapeto; et pluraliter nominatiuo haec tapeta, genitiuo |horum tapetorum, datiuo his tapetis, uocatiuo o tapeta, ablatiuo ab his |tapetis. et nos neutro dicimus. |sal masculini generis est: Lucilius «ore salem expirauit |amarum»; Terentius «qui habet salem / quod in te est», sed melius |quod salis, id est partem salis; Salustius «neque salem neque alia |inritamenta gulae quaerebant». plerique et neutro genere |dixerunt: Marius causarum naturalium «cur sal inquinatius uel nigrius? |quia sal usto congestum est»; item masculini pluraliter «protenus |crescunt effusi sales». |culter masculini generis est: Plautus in milite glorioso |«uide sit tibi acutus, Cario, culter probe», |et Vergilius georgicorum libro III |«at uix suppositi tinguntur sanguine cultri», |item in VI «supponunt alii cultros». |sero tres habet significationes: significat sero rumores, id est |diuulgo, praeteritum tempus facit serui, ut apud Vergilium |«rumoresque serit uarios ac talia fatur», |cuius praeterito usus est Salustius per conpositionem, «hoc modo |disseruit»: item sero fruges praeteritum tempus perfectum facit seui, ut |Lucilius |«hic sunt herbae, quas seuit Iuppiter ipse»: |0543| item sero quod est claudo, unde sera dicta est, perfectum tempus facit |seraui reseraui, ut Terentius «tu abi atque obsera ostium». |duo et ambo sic declinantur, duo duorum duobus duos duo a |duobus; item ambo amborum ambobus ambos ambo ab ambobus. |ebrius dicimus, non eber, sicut e contrario sobrius, non sober. |inter expertum et expertem hoc interest: expertum alicuius rei, ut |si dicamus fortem uirum expertus sum; expertem uero ignarum. |in declinatione species sunt quatuor eorum nominum, quae binis |uocibus iuncta declinantur. prima est eorum quorum prior pars non |declinatur, ut Hellespontus senatusconsultum plebiscitum: secunda est quorum |prior pars declinatur, posterior uero numquam, ut tribunus plebi, |praefectus equitum: tertia est <eorum> quae ex utraque parte declinantur, ut |Liber pater, Alba Longa: quarta est quorum prior pars declinatur, |posterior uero cum sit mobilis [per casus], per numeros tantum declinatur, ut |pater familias |[eques Romanus, praetor urbanus quia ambo nominatiui |sunt, ambo declinantur. nam quando in nomine geminato unus est |tantum nominatiuus, in eo tantum declinatur alio manente]: |declinamus huius |patris familias manente per omnes <casus in> singularitate inmobili secunda |uoce. nam plurali mutata ratione, ut horum patrum familiarum. eiusdem |formae sunt promilite proconsule propraetore, cum indiuise prontiantur. |nam in pluralitate his propraetoribus his proconsulibus dicimus. |ablatiuus casus singularis quinque litteris uocalibus terminatur, a e i |o u, exceptis pronominibus quibusdam, ut ab eodem a quodam [a |quadam] ab hoc, et nominibus appellatiuis monoptotis, ut nihil nequam |nugas. quotiens autem aut a aut o litteris terminatus fuerit, totiens |accepta rum syllaba facit genitiuum pluralem, ut ab hac toga harum togarum |et ab hoc libro horum librorum: datiuus quoque et ablatiuus eiusdem |numeri eiusdem obseruationis in is syllabam exeunt, ut his et ab his |togis. e litteram extremo habentia ablatiuo casu singulari duplicem habent |obseruationem. nam * correpta ultimam perdunt et um syllabam |accipiunt et faciunt ex se genitiuum pluralem, ut ab hoc pariete horum |parietum. i litteram in extremo habentia accepta um syllaba faciunt |0544| genitiuum pluralem, ut ab hoc agili horum agilium. datiuus quoque et |ablatiuus in bus syllabam exibunt, ut his et ab his agilibus. accusatiuus |quoque pluralis in is syllabam exibit, qui detracta s littera et apposita a |neutrum genus ex se facit, ut haec facilia. u littera terminata accepta um |syllaba faciunt genitiuum pluralem, ut ab hoc fluctu horum fluctuum, |datiuo et ablatiuo his et ab his fluctibus. |casus sunt sex, nominatiuus genitiuus datiuus accusatiuus uocatiuus |ablatiuus. nominatiuus quasi propositiuus ab ipsa denominatione dictus. |genitiuus qui primus flexum declinationis ostendit, ut puta si dicas cuius |gentis est? respondetur Graecorum, et gentis et Graecorum genitiuus |est. datiuus, ut puta si dicas da puero, huic puero ipse est datiuus |casus. accusatiuus, ut <si> dicam accuso hunc et reum dico cuiuslibet |facti, hunc reum accusatiuus est. uocatiuus, uoco et dico o magister. |ablatiuus ab auferendo dictus, aufer ab eo. |formae casuales sunt sex, senaria, quinaria, quaternaria, ternaria, |binaria, simplex uel unita [uel monoptota appellatur]. senaria forma est |quae in omnibus sex casibus uaria <forma> declinationis effertur, ut est |unus solus: dicimus enim hic unus huius unius huic uni hunc unum o |une ab hoc uno. quinaria forma, cum datiuus et ablatiuus sociantur in |declinationibus, ut doctus probus: dicimus enim huic docto et ab hoc |docto, ceteros casus aliter. quaternaria forma, cum nominatiuus et |uocatiuus sociantur in declinationibus, ut res spes: dicimus enim haec res et |o res, item genitiuo et datiuo huius rei huic rei, ceteros casus aliter. |ternaria est, cum nominatiuus accusatiuus uocatiuus sociantur in |declinationibus, ut scamnum scrinium, item datiuus et ablatiuus, ut huic scamno |et ab hoc scamno. non minus etiam haec forma in communibus |nominibus is litteris finitis est, in quibus nominatiuus genitiuus uocatiuus |sociantur, ut facilis agilis, datiuus et ablatiuus huic facili et ab hoc facili. |bipertita forma est quae in neutralibus nominibus <u littera finitis est, in quibus> |nominatiuus accusatiuus uocatiuus sociantur, ut genu ueru: nam |genitiuum datiuum et ablatiuum segregat ab his <productio>. dicimus enim huius |genu huic genu ab hoc genu. unita uel simplex forma est quae in |monoptotis nominibus inuenitur, ut frugi nequam. dicimus enim huic frugi |hunc frugi o frugi. pluralis uero numerus aut quaternariam formam |habet aut ternariam. |0545| de accusatiuo plurali. has puppis has classis hos agilis accusatiuo |plurali pronuntiare debemus [ubi ablatiuus exit in i, ut ab hac puppi], |quoniam nomina quae i littera terminantur ablatiuo singulari acceptis um |litteris faciunt genitiuum pluralem, eadem accusatiuo plurali in is litteras |exeunt, ut ab hac puppi harum puppium has puppis et ab hac turri |harum turrium has turris. plerumque ueteres horum nominum et |ablatiuum singularem e littera terminauerunt, ut urbe sene, et accusatiuum |pluralem per es litteras enuntiauerunt, ut Vergilius «centum urbes |habitant magnas». |haec regula docet, in quam syllabam exire debeant datiuus et |ablatiuus numeri pluralis, ne per ignauiam dicamus hominis pro hominibus |aut pro illis illibus, quamuis apud ueteres fuit hic usus, ut ablatiuo |<dicerent> illibus; quam declinationem Plautus crebro utitur secutus ueterem |consuetudinem. ablatiuus a uel o terminatus in is mittit datiuum et |ablatiuum, ut ab hoc scamno his et ab his scamnis. ablatiuus e i u litteris |terminatus in bus mittit datiuum et ablatiuum pluralem. contra hanc |regulam ueniunt dea filia mula equa cerua [domus] et cetera similia generis |causa sic, deabus mulabus filiabus [et ab hac domo domibus] et cetera *\\n |de pronomine in primis artibus disseruimus. hoc uero libro de |pronominum qualitate disputandum est. pronomen est pars orationis, quae |posita pro quolibet nomine minus quidem plene, tamen idem significat. |[cui] pronomini accidunt qualitas genus figura numerus casus persona. |qualitas pronominum aut finita est aut infinita. finita est quae notat |certum numerum certamque personam, ut ego tu ille; infinita quae non |designat, cui adcommodata sit, ut quantus qualis. uolunt esse commune, |cum dicimus qui uir et qui uiri: et singularem habet et pluralem, hoc |est commune. sunt pronomina extrinsecus <singularia, intrinsecus> pluralia, |ut si dicas noster seruus; sunt extrinsecus pluralia, intrinsecus |singularia, ut mea sunt ista. haec autem uel intrinsecus singularia fiunt uel |0546| extrinsecus pluralia, cum dicimus meus seruus, nostra pecora. figura |et in pronominibus aut simplex est, ut quis, aut conposita, ut quisquis |quisnam quispiam. omnia pronomina ad aliquid referuntur: intellegi enim |per se ipsa non possunt pronomina. item quaedam et casibus |declinantur, ut nomina, et satis est exempli gratia pauca, sed difficiliora, posuisse. |in multis pronominibus diuersitas generum est, quae nominatiuum |accusatiuum ablatiuum disparem facit, ceteros similes in numero singulari, |ut ille illa illud: genitiuus omnium idem est illius, item datiuus illi, |accusatiuus uarius omnium illum illam illud, ablatiuus masculino et neutro |similis ab illo, feminino diuersus ab illa; pluraliter nominatiuus omnium |uarius illi illae illa, genitiuus masculino et neutro similis illorum, |feminino illarum, accusatiuus suus cuique illos illas illa, datiuus et ablatiuus |idem est omnibus illis et ab illis. in quibusdam et in numero singulari |inuenitur ut genitiuus et datiuus feminino genere una sit forma, ut meus |mea meum, huius mei duobus commune, et huic meo: nam diuersum |huius meae et huic meae. sed talia persequi nimis longum est. ego |pronomen qualitatis finitae personae primae generis omnis figurae |simplicis, quod declinabitur sic: nominatiuo ego, genitiuo mei, datiuo mihi, |accusatiuo me, ablatiuo a me; et pluraliter nominatiuo nos, genitiuo nostrum, |datiuo nobis, accusatiuo nos, uocatiuo o, ablatiuo a nobis. item personae |secundae qualitatis eiusdem generis omnis sic declinabitur: nominatiuo tu, |genitiuo tui uel tis, datiuo tibi uel ti, accusatiuo te, uocatiuo o, ablatiuo |a te; et pluraliter uos uestrum uobis uos o a uobis. item personae |tertiae qualitatis eiusdem generis masculini figurae simplicis, quod |declinabitur sic: nominatiuo ille, genitiuo illius, datiuo illi uel illo, accusatiuo |illum, uocatiuo o, ablatiuo ab illo; similiter per omnia genera |numerosque declinatur. item pronomen minus quam finitum generis masculini |nominatiuo ipse, genitiuo ipsius, datiuo ipsi, accusatiuo ipsum, uocatiuo |o, ablatiuo ab ipso; et pluralem facit: item generis feminini nominatiuo |ipsa, genitiuo ipsius, datiuo ipsi, accusatiuo ipsam, uocatiuo o, ablatiuo |ab ipsa; et pluralem facit. item pronomen infinitum generis masculini |nominatiuo quis uel qui, genitiuo cuius, datiuo cui, accusatiuo quem, |uocatiuo o, ablatiuo a quo uel a qui; et pluralem facit: aliter secundum |ueterem declinationem per genus commune hic et haec quis, genitiuo |quius, datiuo qui, accusatiuo hunc et hanc quem, uocatiuo o, ablatiuo ab |hoc et ab hac qui; et pluralem facit, nominatiuo hi et hae ques, genitiuo |horum et harum quium, datiuo quibus, accusatiuo hos et has ques, |uocatiuo o, ablatiuo a quibus: generis feminini nominatiuo quae, genitiuo |cuius, datiuo cui, accusatiuo quam, uocatiuo o, ablatiuo a qua; et |pluraliter quae, quarum, quis uel quibus, quas, a quibus uel a quis: generis |0547| neutri nominatiuo quod uel quid, genitiuo cuius, datiuo cui, accusatiuo |quod uel quid, uocatiuo o, ablatiuo a quo uel a qui. item pronomen |infinitum generis masculini numeri singularis, quod declinabitur sic: |nominatiuo uter, genitiuo utrius, datiuo utri, accusatiuo utrum, uocatiuo o, |ablatiuo ab utro; et pluraliter nominatiuo utri, genitiuo utrorum, datiuo |utris, accusatiuo utros, uocatiuo o, ablatiuo ab utris: item generis feminini |nominatiuo utra, genitiuo utrius, datiuo utri uel utrae, accusatiuo utram, |uocatiuo o, ablatiuo ab utra; et pluraliter nominatiuo utrae, genitiuo |utrarum, datiuo utris, accusatiuo utras, uocatiuo o, ablatiuo ab utris: item |generis neutri nominatiuo utrum, genitiuo utrius, datiuo utri, accusatiuo |utrum, uocatiuo o, ablatiuo ab utro; et pluraliter nominatiuo utra, |genitiuo utrorum, datiuo utris, accusatiuo utra, uocatiuo o, ablatiuo ab utris. |sic declinatur neuter neutra neutrum et talia. item pronomen defectiuum |generis numerique communis, quod a genitiuo declinatur sic: genitiuo |sui causa laborauit et sui causa laborauerunt, datiuo sibi fecit et |sibi fecerunt, accusatiuo se in periculum misit et se in periculum |miserunt. ex hoc fiunt deriuatiua uel possessiua pronomina suus sua |suum, quae per omnes casus per utrumque numerum integre declinantur. |item pronomen gentem significans declinatur sic: hic et haec cuias, |genitiuo huius cuiatis, datiuo huic cuiati, accusatiuo hunc et hanc cuiatem, |uocatiuo o cuias, ablatiuo ab hoc et ab hac cuiate; et pluraliter |nominatiuo hi et hae cuiates et haec cuiatia, genitiuo horum et harum cuiatum, |datiuo his cuiatibus, accusatiuo hos et has cuiates et haec cuiatia, uocatiuo |o cuiates et o cuiatia, ablatiuo ab his cuiatibus. sic declinatur nostrates |et uestrates et talia. item pronomen ordinis declinatur sic: nominatiuo |quotus, genitiuo quoti, datiuo quoto, accusatiuo quotum, uocatiuo o, |ablatiuo a quoto; et pluraliter nominatiuo quoti, genitiuo quotorum, datiuo |quotis, accusatiuo quotos, uocatiuo o, ablatiuo a quotis: sic declinatur |femininum et neutrum quota quotum. |ubique trinus numerus ponitur personarum, ego tu ille: in uerbis |dixi ego, dixisti tu, dixit ille: in pronominibus prima persona, id est |ego, generis est omnis, ego dixi masculus, ego femina; tu dicis uiro, tu |dicis feminae. hoc congruit neutro generi in his duobus personis. ille |generis est masculini. |hi casus conueniunt pronominibus, qui et nominibus. [nam sine |articulo nomina declinari non possunt, ut hic magister huius magistri] |ueteres pronomina aliter declinauerunt datiuo illa ipsa, ut genitiuus et |0548| datiuus unam declinationem haberent. sic et ipsibus illibus pro illis. |cuius rei testis est Plautus uel Ennius, qui ait «Albai Longai» pro Albae |Longae: nam et Virgilius «pictai uestis» pro pictae et in III |«aulai medio libabant pocula Bacchi» |pro aulae in medio. |eccum pronomen est, ecce illum, scamellum diminutiue. |licet qualitatem significent pronomina, conparationem recipere non |possunt, quoniam qualis qualior aut qualissimus dicere non possumus. |inter pronomina et articulos sic discernimus: pronomina pro ipsis |nominibus ponuntur; articuli uero ab articulo ipso uocabulum sumserunt, |ita ut exerto articulo aliquem aut aliquid demonstremus, ut puta hic |homo fecit id negotium, palam est omnibus. articulus ergo et participiis |praeponitur in declinatione, ut hic docens huius docentis, hic uterque |huius utriusque, hic alius huius alius.\\n |uerbum est pars orationis, cum quid agatur uel actum agendumue |sit indicamus. uerbo accidunt qualitas significatio species tempus figura |numerus persona coniugatio. qualitas est, quia aut absoluta sunt uerba |et semel aliquid nos facere indicant, ut dico curro, aut frequentatiua et |plus nescio quid significantia, ut dicto cursito. inueniuntur quae de |absolutis in frequentatiua non transeunt, ut facio [facto]. neque enim facto |dici potest nisi conposito uerbo, ut est calefacto. sunt uerba et |meditatiuae qualitatis, quibus non actus sed agendi apparatus ostenditur, ut |parturio. sunt et inchoatiuae qualitatis, ut calesco feruesco, quae |praeteritum perfectum non habent. significatio uerborum est quam genus |nominant: ea aut actiua est, ut lego, aut passiua, ut legor, aut neutralis, ut |sto, aut deponens, ut nascor. hanc quidam itidem ut superiorem |neutralem uocant. tam haec actiuam non habet declinationem, quam illa |passiuam. <tam> haec interdum in declinatione passiua actum significat, ut |est loquor, quam illa in actiua declinatione pati significat, ut est uapulo. |communis significatio specie tantum passiuae declinationis eadem actiua |atque passiua est: tunc actiua dinoscitur, cum ei in sermone casus |accusatiuus adiungitur, ut consolor fratrem; passiua autem, cum ablatiuus |adiunctus est, ut consolor a fratre. species uerborum in sermonibus |0549| usu non species sed modos dicimus. sunt modi ergo quinque, |pronuntiatiuus, qui et indicatiuus, <ut lego>, imperatiuus, ut lege, optatiuus utinam |legerem, coniunctiuus cum legerem. infinitus, quem et perpetuum quidam |uocant, numerum et personam non designat. addunt quidam promissiuum |modum, quem pro futuro indicatiui nos accipimus. inpersonale est quod |primam personam non habet nec secundam, ut pudet taedet licet: pudeo |pudes non dicimus nec taedeo taedes nec liceo lices. quod primam |personam non habet, ideo inpersonale posuit. legitur euenit, et non |dicimus euenio, sed euenit mihi. |in temporibus has obseruationes habet. id quod uidetur praesentis |temporis speciem praeferre confusum est, legere debeo, legere debui; |praeteritum autem et futurum tempus definitam tenet speciem. |quidam promissiuum modum: quem faciunt auferentes tempus |futurum, et huic ipsi quem promissiuum uocant nullum nisi futurum tempus |adsignant. quod non modo non necessarium, sed etiam absurdum est. nam |cum de forma praesentis temporis formam semper futurum tempus |accipiat, etiam in his uerbis, quae praeterito perfecto et plusquamperfecto |declinationem admittunt uel speciem eius ferunt, qui fieri potest ut aut |praesens tempus futuro careat aut futurum quasi ex se ipso ortum non ex |praesentis ratione ducatur? [de declinatione uerbi neutri. odi uerbum ueutrum defectiuum iudicatiuo modo dictum praesentis temporis, numeri siugularis, figurae simplicis, coniugationis nullius, quod decli(natur) sic, indicatiuo modo tempore praesenti odi odisti odit et pluraliter odimus odistis oderunt uel odere, eodem modo tempore praeterito plusquamperfecto osus eram eras erat et pluraliter osi eramus eratis erant et ul(teriore) osus fueram fueras fuerat et pl(uraliter) osi fueramus fueratis fuerant; modo imperatiuo tempore praesenti ad secundam et tertiam personam fac oderis facias oderit et pluraliter ad omnes simul personas faciamus oderimus facitote oderitis faciant oderint, eodem modo tempore futuro facito oderis facianto oderitis et pluraliter fac oderitis fac oderint; modo optatiuo tempore praesenti utinam oderim oderis oderit et pluraliter utinam oderimus oderitis oderint, eodem modo tempore praeterito inperfecto utinam odissem odises odiset et pluraliter utinam odissemus odissetis odissent, eodem modo tempore praeterito plusquamperfecto utinam osus esem eses esset pluraliter utinam osi esemus essetis essent et ul(teriore) utinam osus fuissem fuisses fuisset et pluraliter utinam osi fuessemus fuissetis fuissent, modo coniunc(tiuo) tempore praesenti cum odi odisti odit pluraliter cum odimus odistis oderunt uel odere, item aliter ps. cum oderim oderis oderit et pluraliter cum oderimus oderitis oderint; eodem modo tempore praeterito inp(er)f(ecto) cum odissem odisses odiset et pluraliter cum odissemus odissetis odissent; eodem modo tempore praeterito plusquamperfecto cum osus essem esses esset et pluraliter cum osi essemus essetis essent, et ulteriore curn osus fuissem fuisses fuisset et pluraliter cum osi fuessemus fuessetis fuissent; eodem modo tempore futuro cum odero oderis oderit et pluraliter cum oderimus oderitis oderint, item alio futuro cum osus ero eris erit et pluraliter cum osi erimus eritis erunt (corr. erint); eodem modo infinitiuo numeris et personis tempore praesenti odisse osum esse, futuro osum ire.]praeterea pronuntiare uel indicare tam |possumus bona quam mala scilicet. quem ad modum autem sine acyrologia |dicemus promitti, cum declinabimus trucidabo? |0550| etiam inpersonalem modum faciunt et ad legem declinationis |adiungunt, ut scribendi scribendo scribendum scriptum <scriptu>. quae <et>si |manifesta uerba sunt, apparet tamen magis absolutae elocutionis <esse>, quam |ullam declinationem pati posse. nam primum nulla est ipsius nominis |ratio. cur enim uocetur ut omnino * significatione tempore modo numero, |praesertim cum eum modum infinitum uel perpetuum dicamus, qui etsi |numero et persona caret, [numero] tamen uel agere uel pati significat. |deinde [ordine] ridiculus est qui in uerbi declinatione speciem casuum |profert. et est participii similis: ex uerbo passiuo aut communi trahuntur, |ut cum dicimus scribendi gratia ueni. si enim dicas scribendi libri |gratia ueni, fiet id participium, quod absolutae elocutionis fuit uerbum. |item si dicas scribendo libro [sum] fatigatus sum, feceris uerbum. sed |cum neutrali aut deponenti uerbo uelut * nullo modo in participium |transferatur. haec ergo adeo ad elocutionis gratiam figurata sunt, ut et taliter |dici possint simpliciore sermone: est enim scribendi gratia ueni et ueni |ut scribam et scribendo fatigatus sum <et dum scribo fatigatus sum>, |et in hunc modum reliqua. hos autem significatus elocutionis notari opus |est; declinationem, quae nulla est, temptare non prodest. |calesco praeteritum non facit calui, sed uenit a caleo. pitisso uacillo |principale non habent uel originem. quae habet praeteritum tempus non |est inchoatiua. consueui non dicimus, sed consuefeci: Terentius |«ea ne me celet consuefeci filium». |uerba inpersonalia consensu omnium duas habent species: aut e et t |litteris finiuntur, ut pudet et poenitet, aut u et r, ut statur uenitur |curritur. declinantur autem ea quae e et t finiuntur uel cum datiuo casu |pronominis uel cum accusatiuo, ut libet mihi, poenitet me; et in his |numerum solis pronominibus discernimus, adiungentes singulare uerbum |poenitet me te illum et pluraliter nos uos illos. cuius uerbi declinationem |in sequentibus annotamus. |omnium autem uerborum si pronuntiatiuo modo praesenti tempore |numero singulari primam personam consideremus [in finito], finales |litterae quinque sunt, o r i m t, ut est lego legor odi possum pudet. ergo |his litteris quinque omnia uerba praesenti terminantur. uerbum o littera |0551| finitum aut actiuum est, ut lego, aut neutrum, ut sto, aut inchoatiuum, |ut calesco, aut frequentatiuum, ut dicto. uerbum autem r littera |finitum aut passiuum est, ut legor, aut deponens, ut sequor, aut commune, |ut consolor, aut frequentatiuum, ut iactor, aut inpersonale, ut sedetur. |quod autem i uel m littera finitur neutralem tantum habet formam, ut |memini adsum. item quod t littera finitur tantum inpersonale est, ut |pudet. frequentatiua uerba scire debemus eadem actiua esse, si de actiuis |deducta sint; item si de passiuis, passiua esse. |tempora uerborum tria sunt, ut in declinatione monstratum est, |praesens <praeteritum futurum>. praeteritum tempus ter diuiditur: fit enim |praeteritum inperfectum, ut legebam; fit perfectum, ut legi; fit |plusquamperfectum, ut legeram. in passiuis uero uerbis praeteritum perfectum |tempus aliud significat ulterius, ut lectus sum lectus fui; item praeteritum |plusquamperfectum, lectus eram fueram. futurum tempus in actiuis |adiunctiuo tantum modo duplex est, ut cum legam et cum legero; in |passiuis adiunctiuo modo triplex est, cum <legar>, ulteriore cum lectus ero, |item alio ulteriore cum lectus fuero. |de persona <et> de coniugatione primo libro disputatum est, ubi uerbi |declinationem posuimus. sane sunt quaedam uerba extra regulam |coniugationum [accidentia], <quae> posituros nos spopondimus, et quaedam quae, |etiamsi coniugationem habent, tamen hic locus repetit. extra formam |coniugationum sunt uerba haec et huius modi, <odi> memini noui: nam et |i littera et prima et secunda persona singularis finitur, ut, cum sint |praesentis temporis, speciem praeteriti perfecti temporis praeferant, et |disparem ceteris declinationem habent, eamque integram et multiplici |uarietate confusam. <sum> et possum licet secunda persona es et potes eas |litteras in fine habeant, quas debuerat coniugatio secunda, tamen extra |coniugationes sunt, quia correptam posteriorem habent et a secundae |coniugationis uerbis in tota declinatione desciscunt. etiam fero fers fert extra |coniugationes esse perspicuum est. nam cedo, quod est da uel dic, non |modo caret coniugatione, sed fere nec modum nec personam ullam |praeter hanc recipit, quae est secunda imperatiui, non pronuntiatiui. ergo |tantum singulari numero cedo, et apud ueteres dictum est pluraliter cette. |unde apparet, quam multa sint uerba in quibus declinatio stare non |possit. de his quoque quae coniugationibus seruiunt sunt uerba quae in |declinatione non constent. neutrale audeo praeterito perfecto et |plusquamperfecto tempore transfertur in formam passiuae declinationis, ausus sum |0552| es est, eram, ut illud quod extra coniugationes esse diximus, odi, facit |praeterito perfecto osus sum. item mirae nouitatis est uerbum |coniugationis tertiae correptae, facio, quod utique neutrale est, quia non habet |contrarium facior; tamen si consideremus, pro actiuo haberi potest, quia |facio agentis est, et est fio patientis. noua ergo forma cum aliud agere, |aliud pati significet, utrumque neutrale, ita tamen ut fio, quod pro |passiua neutralem intulit formam, tempore praeterito perfecto et |plusquamperfecto ad passiuam speciem reuoluatur: dicimus enim factus sum, factus |eram. harum uarietatum plurimae species uel legenti occurrent uel etiam |in tempore disserenti. medeor non habet praeteritum, praesens medeor |mederis medetur. |coniugatio ad regulam pertinet uerborum, quae docet, in quam |syllabam exeat futurum tempus uerborum, ne per inprudentiam dicat |quispiam ego tibi legebo pro legam et cognoscebis pro cognosces. prima |mittit futurum tempus in bo; similiter et secunda in bo exit; tertia uero |in am, ut legam. a plerisque autem dicitur et quarta coniugatio, quae |futurum tempus mittit in am et in bo, quam sic discernimus. quotiens |imperatiuus modus ad secundam personam i littera fuerit terminatus, ipsa |est coniugatio quae dicitur quarta, ut est serui audi i fulci et cetera, <et> |facit futurum tempus seruiam et seruibo: Terentius in hecyra «matris |seruibo commodis»: audiam audibo, eam ibo, in bucolicis |«ibo et Calcidico quae sunt mihi condita uersu / |carmina pastoris Siculi meditabor auena». |lego legis legit, facio facis facit, futuro tempore legam faciam. |coniugatio secunda in bo, moneo mones, futuro tempore monebo; passiuo uerbo |moneor facit futuro monebor. aliud est lego librum, aliud est lego, id |est custodiendum commendo: hinc uenit delego relego: Vergilius |«et nymphae Egeriae nemorique relegat», |et de armentis sic, «in sola relegant pascua» [muscus ubi herba |suauis]. |plerique docent et conexionem esse in declinatione uerborum, quam |Donatus siluit uel Scaurus. |neutra <sunt> quae nec accipere possunt r litteram nec ponere, quia |simul eam recipere nequeant, ut sto curro: stor curror Latina non sunt. |0553| et [neutra] dicta neutra, quo modo neutrum in nominibus nec |masculinum est nec femininum. |prima est uerborum positio personae primae congrua, a qua |declinationis principium sumitur, ut lego scribo dico loquor luctor gaudeo |osculor. |dicimus fiare pro fieri, uelut Isocrates: «talis fiare circa parentes |tuos, quales optaueris circa te esse filios tuos», Lucanus in IIII «certe / |ut uincare potes». |fero facit praeteritum tuli, edo facit praeteritum edi. liquet |praeteritum tempus non habet; paret non habet. |uerba quae genitiuum casum secuntur, menimi tui, obliuiscor doloris, |misereor infantis, memor sum aequitatis, inmemor iuris, inmunis |conlationis, admoneor beneficii, ignarus sum legis, expers laboris, peritus |rerum, prudens artis, inprudens causae, potens uirtutis, securus amorum, |neglegens facti, diligens aequitatis, capax pecuniae, prouidens operis, |dubius coepti, piger euentus, aemulus artis, audax coepti, studiosus rei, |conscius culpae, certus iustitiae, incertus bonorum, incertus testimonii, |fastidiosus pauperum, obliuiosus suorum, ferax contumeliae, ferox uigiliae, |recordor promissionis, reminiscor facti, auidus laudis, similis formae, |cupidus prolis, timidus periculi. decet pudet et poenitet quotiens in |alteram transeunt personam, genitiuum sibi uindicant casum, ut piget me |tui, piget me aduersariorum, decet me honorum. datiuo conueniunt haec, |superuenio tractantibus, maledico inimicis, adnato scopulo, adlabor ripae, |studeo liberalibus, obluctor harenae. ablatiuo conueniunt haec, fruor |parentibus, careo paedagogis, abstineo cibis, dignor honore, laetor pomo, |egeo pecunia, laetor innocentia, glorior ingenio, utor praetexta, alor |frugibus, priuor sumptu, erubesco crimine, laboro uerecundia, adficior |discessu, excedo regione, egeo auxilio, cedo gloria, plenus scientia; |Terentius uero dixit |«plenus rimarum sum, hac atque illac perfluo». |sunt alia quae cum praepositione ablatiuum casum secuntur, ut oriundus |ex Africa, longinquus ab Achaia, diuersus a Ponto, abhorreo ab stulto, |discedo ab inprobo, discrepo ab ignauo, absum a petulante, dissentio ab |iniquo. similiter dicimus secundus ab Hercule, tertius a Caesare, quartus |a Perseo et deinceps per omnes numeros. |0554| inaequalia: quod transit in aliam regulam. nam soleo praeteritum |perfectum facit solitus sum, gaudeo gauisus sum; uescor praeteritum non |habet. |ea uerba quae indicatiuo modo um syllaba fuerint terminata |promissiuum modum in ro syllabam mittunt, ut sum ero, possum potero, |prosum prodero, adsum adero * frequentius fac adicietur uerbum, [uerbo] |ut fac sis, fac prosis, fac adsis. est recens consuetudo apud Vergilium, |«ades et primi lege litoris oram». uerba quae i littera |terminantur, ut odi noui memini: haec quoque promissiuum modum in ro |syllabam mittunt, imperatiuo modo adiecto fac dicimus fac oderis, fac noueris, |fac memineris, quamuis Virgilius dixerit |«degeneremque Neoptolemum narrare memento». |ea uerba quae <e et> t litteris fuerint terminata inpersonalia sunt, |personis et numeris infinita, ut decet pudet taedet paenitet piget miseret: |infinita personis, ut decet me te illum; infinita numeris, ut decet me |unum uel plures. promissiuum modum faciunt decebit pudebit pigebit |paenitebit miserebit, imperatiuum modum fac deceat taedeat pigeat |paeniteat misereat. |declinatio uerbi inpersonalis. pudet uerbum inpersonale modi |indicatiui temporis praesentis personae tertiae, quod declinabitur sic: |indicatiuo modo pudet me te illum, pudet nos uos illos; eodem modo tempore |praeterito inperfecto pudebat me te illum nos uos illos; eodem modo |tempore praeterito * plusquamperfecto puduerat me te illum nos uos |illos: imperatiuo modo tempore praesenti et futuro ad secundam et tertiam |personam pudeat: promissiuo modo tempore tantum futuro pudebit me te |illum: optatiuo modo tempore praesenti utinam puderet me; eodem modo |tempore praeterito plusquamperfecto utinam puduisset; eodem modo |tempore futuro utinam pudeat: coniunctiuo modo tempore praesenti cum |pudeat; eodem modo tempore praeterito inperfecto cum puderet; eodem |modo tempore praeterito perfecto cum puduerit; eodem modo tempore |praeterito plusquamperfecto * cum pudebit: infinito modo numeris |temporibus et personis pudere, praeterito puduisse, futuro puditum ire. |uenitur uerbum inpersonale indicatiuo modo tempore praesenti |uenitur ad me ad te ad illum, uenitur ad nos ad uos ad illos; eodem modo |tempore praeterito inperfecto ueniebatur ad me ad te ad illum ad nos ad |0555| uos ad illos; eodem modo tempore praeterito perfecto uentum est, |praeterito plusquamperfecto uentum erat, et ulteriore uentum fuerat: imperatiuo |modo ueniatur: optatiuo modo tempore praesenti et praeterito inperfecto |utinam ueniretur * plusquamperfecto utinam uentum esset, et ulteriore |fuisset; eodem modo tempore futuro utinam ueniatur: coniunctiuo modo |tempore praesenti cum ueniatur; eodem modo tempore praeterito |inperfecto cum ueniebatur; eodem modo tempore praeterito perfecto cum |uentum sit, et ulteriore cum uentum fuerit; eodem modo tempore praeterito |<plusquamperfecto> cum uentum esset, et ulteriore cum uentum fuisset; |eodem modo tempore futuro cum uenietur, cum uentum erit, et ulteriore |cum uentum fuerit: infinitum * fuisse, futuro uentum iri: Terentius |«postquam audierat non datum iri filio uxorem suo, / |neque cuiquam nostrum uerbum fecit neque id aegre |tulit». |paenitet uerbum inpersonale modi indicatiui temporis praesentis, quod |declinabitur sic: indicatiuo tempore praesenti paenitet me te illum et |pluraliter nos uos illos, eodem modo tempore praeterito inperfecto |paenitebat me te illum nos uos illos, eodem modo tempore praeterito |perfecto paenituit me te illum nos uos illos, plusquamperfecto paenituerat: |imperatiuo modo paeniteat: optatiuo modo tempore praesenti et praeterito |inperfecto * utinam paenituisset, futuro utinam paeniteat: coniunctiuo |modo tempore praesenti cum paeniteat, praeterito inperfecto cum |paeniteret, praeterito perfecto cum paenituerit, praeterito plusquamperfecto * |cum paenitebit, ulteriore modo cum paenituerit: infinito modo tempore |praesenti paenitere, praeterito paenituisse. |odi uerbum deficiens tempore praesenti [personae primae], quod |declinabitur sic: indicatiuo modo tempore praeterito perfecto odi odisti |odit odimus odistis oderunt uel odere, specie exacta oderam oderas oderat |oderamus oderatis oderant: imperatiuo modo tempore praesenti fac oderis |facito oderit, tempore futuro odito oderit oditote oderint: quidam putant |oderimus primae personae esse [hos nos gerundi appellamus]: optatiuo |modo tempore praeterito utinam odissem: coniunctiuo modo tempore |praeterito specie absoluta si oderim oderis oderit, specie exacta si |odissem odisses odisset; tempore futuro si odero oderis oderit: infinitiuo modo |odisse osum esse osum ire: participium ab hoc uerbo inuenies osurus. |licet uel libet uerbum inpersonale modo indicatiuo tempore praesenti |licet mihi tibi illi nobis uobis illis, eodem modo tempore praeterito |inperfecto licebat, praeterito perfecto licuit, plusquamperfecto licuerat: |0556| imperatiuo modo tempore futuro liceat [uel licuit]: optatiuo modo tempore |praesenti utinam liceret, eodem modo tempore praeterito * |plusquamperfecto utinam licuisset, eodem modo tempore futuro utinam liceat: |coniuctiuo modo tempore praesenti cum liceat, eodem modo tempore |praeterito inperfecto cum liceret, praeterito perfecto cum licuerit, praeterito |plusquamperfecto cum licuisset, futuro cum licebit uel cum licuerit: |infinito modo numeris et personis licere, praeterito licuisse, futuro licitum ire. |item uerba quae genitiuo casui conueniunt, obliuiscor iniuriae, memor |<sum> bonorum, misereor puerorum, pudet facti, paenitet laboris, taedet |operis, piget gratiae, memini rerum, reminiscor doloris, ignarus |malorum, expers laborum: expers enim dicitur extra partem, a parte alienus: |peritus rerum, securus periculi: Vergilius «securus amorum / |germanae», hoc est sine cura amoris, non amans germanam; securus ergo sine |cura: dubius itineris, neglegens amicorum, studiosus picturae, conscius |facti: Vergilius «conscius audacis facti». datiuo casui haec |conueniunt, maledico hosti, suadeo tibi, mando tibi, cedo potenti, ministro |parenti, largior amico, dono propinquo, obsequor domino, aduersor |inimico, gratificor illi, suscribo epistolis, adsum clienti, pareo legibus. item |datiuo casui haec conueniunt, intentus studiis, inimicus uirtuti, obediens |patri, inuidus bono, maliuolus studenti, proximus uiae, habilis uirtuti, |utilis scenae, aptus industriae. item accusatiuo casui haec conueniunt, |decet dominum, paenitet illum: Vergilius in bucolicis «nec paenitet |illos»: piget inertem, iubeo fratrem: saepe enim iubeo ponitur pro uolo, |ut Terentius «iubeo Chremetem»: calumnior illum, concedo locum, |lego Vergilium, scribo historiam, traho addictum, duco sortem, moneo |filium, consolor illum, criminor malum, odi turpes, noui nouos. uerba |ablatiuo casui haec conueniunt sine praepositione, potior pecunia, utor |toga, priuor potestate, egeo laude, careo molestia, abstineo cibo, fungor |officio, sacrifico uictima, donor torque, glorior uiribus, dignor honore: |item cum praepositione trahunt ablatiuum casum haec, abhorreo ab illo, |discedo a petulante, discrepo ab ignauo, absum a stulto, dissentio ab |aequitate. |uerba quae in et exeunt, ut licet paenitet, declinantur sic, licet mihi |tibi illi, paenitet me te illum; <item> quae in it, ut est conuenit mihi tibi |illi. quae in r exeunt casui seruiunt genitiuo, ut misereor tui, reminiscor |negotii; alia datiuo casui, ut suadeo tibi illi, sic et comparo: alia uerba |accusatiuum secuntur, ut prouoco te illum, accuso te illum, inuoco loco |et cetera. |0557| uerba actiua modi indicatiui o littera terminantur in prima persona |temporis praesentis, quorum forma uaria est, quam formam faciunt |litterae consonantes, quas artis lator inseruit. |sunt uerba quae in declinatione deficiunt et ideo defectiua dicuntur, |eaque fere in i litteram exeunt, ut odi noui memini, aut in o, ut soleo |fido meto audeo gaudeo. defectiua autem uerba tribus modis fiunt, |quotiens aut figura mutantur, ut refero refers refert, retuli retulisti retulit, |referebam et retuleram; per qualitates, ut fio factus sum, soleo solitus |sum; per tempora autem, ut memini meministi meminit, dehinc |memineram memineras meminerat. <sunt uerba> quae in pronuntiatiuo modo solo |inueniuntur. sunt uerba quae a simili pronuntiatiuo uenientia in praeterito |perfecto in diuersas partes declinationis separantur, ut pando facit pandi |<pandaui>, et sero facit seui <seraui>; item contraria, quae a diuersis |praesentibus uenientia in praeterito perfecto similia fiunt, ut luceo lugeo facit |luxi, et cerno cresco facit creui. |fuat ponitur pro fuerit futuri temporis: Vergilius |«Tros Rutulusue fuat, nullo discrimine habebo». |ab eo quod est fatur facit futurum tempus fabor, adfabor adfabar, ut est |«lacrimis adfabar obortis». facio facit conficio. Probus non posuit |suffero. capio facit suscipio; sed su corruptum est. faxo faciam |confirmem, ut in XII |«ego foedera faxo / |firma manu, Turnum debent haec iam mihi sacra». |fero praeteritum facit tuli. facesso aliquando discedo significat: in historia | Alexandri Magni legitur «iubet omne facessere famulitium», id |est procul discedere, «ut arcanum sermonem tuto committeret».\\n |in primo libro artium de significatione aduerbiorum disseruimus |dantes regulam declinationum * |0558| aduerbium est pars orationis, quae adiecta uerbo significationem eius |explanat atque inplet, aduerbio accidunt tria. quae? significatio |conparatio figura. significatio aduerbiorum in quo est? sunt aut loci, ut hic; aut |temporis, ut hodie; aut numeri, ut semel; aut negandi, ut non; aut |adfirmandi, ut etiam; aut demonstrandi, ut ecce; aut optandi, ut utinam; |hortandi, ut heia; ordinis, ut deinde; interrogandi, ut quid ita; |qualitatis, ut docte, prudenter; similitudinis, ut quasi; dubitandi, ut forsitan; |personalia, ut mecum, tecum; uocandi, ut heus; respondendi, ut heu; |separandi, ut seorsum; iurandi, ut epol, ecastor, Hercle, medius fidius; |eligendi, ut potius, immo; congregandi, ut simul, una; aut prohibendi, ut |ne; aut euentus, ut forte, fortuitu; aut conparandi, ut magis. sunt et alia |aduerbia qualitatis quae neque per e neque per r efferuntur sed per us, |ut citius. item sunt quae in m terminentur, ut cursim. aduerbia <loci> |species habent in loco et de loco: in loco, ut |«hic et Naricii posuerunt moenia Locri»; |ad locum, «huc ades o Galatea»; e loco, «hinc exaudiri uoces»; |per locum, ut «hac iter Elisium nobis». per significationes aduerbia |a coniunctionibus discernuntur: dicimus quoniam, et nullam habet actuum |significationem et est coniunctio. sunt quaedam aduerbia quae |significationes non habent et sunt coniunctionibus similes, quae posita orationem |inluminant, subtracta nihil sensui demunt, ut profecto tandem modo dum |locorum gentium: Cicero inuectiuis «ubinam gentium sumus», |Terentius «minime gentium» * |hic est et pronomen articulare, hoc est demonstratiuum hic, <et> |aduerbium, cum dicis hic habitabo, hic ero. |hodie heri hesterno: dicimus sine aspiratione externus extraneus. |sed nomen est: Vergilius «non me tibi T(roia)» * . |et numeri semel bis: sic deciens centiens miliens, ut Terentius in | eunucho «plus miliens audiui». |0559| <heia>: Vergilius |«heia age rumpe moras, uarium et mutabile semper / |femina» |et «hostis adest heia». |quianam, quid ita, cur: Vergilius |«heu quianam cinxerunt aethera nimbi» |et «quianam sententia uobis / uersa retro». |mecum aut aduerbium est personale aut pronomen praepositioni |coniunctum; sic tecum secum uobiscum nobiscum. |haec sunt aduerbia quantitatis, quantum fecisti? multum, parum, |satis abundeque. |sedulo familiare uerbum Terenti, hoc est sine dolo, et facit |aduerbium sedule * et ab eo ueniunt, ut felix feliciter, duplex dupliciter. |quando saepe pro coniunctione ponitur, hoc est quoniam, ut est |illud, |«hoc tibi, fabor enim, quando haec te cura remordet» |et |«quando aliter nequeo crudelem abrumpere uitam». |in loco, e loco, ad locum, per locum: in loco «hic illius arma»; |e loco |«hinc ad Tarpeiam sedem ad Capitolia ducit / |aurea nunc»; |ad locum * per locum, ut |«hac iter est, tu nequa manus se attollere nobis / |a tergo possit, custodi et consule longe». |admodum pro fere, et aliquem modum adpositum esse saepe |<significat>. quaesitum est, num pro ualde usque dicamus, et in usu fuit, ut |apud Salustium «admodum uanus», et apud Naeuium in clamidaria |«neque admodum a pueris abscessit neque admodum |adolescentulus est». |adquiescere aliter in usu nostro est, quam esse deberet. cum enim |parere nos alicuius desiderio significare uolumus aut sententiae, |adquiescere nos dicimus. |0560| arcessi potius quam arcessiri dicendum esse satis aperte mihi uideor |ostendisse. rebus in ea ratione ait arcesso esse quasi arceo cessare. |funditus caelitus: Terentius «pereo funditus». sic antiquitus |radicitus uel cetera. |rite conparationem non recipit, quia non dicimus ritius. bene |et male non habent regulam conparationis integra, sed mutato sono |conparantur: non bene benius, sed bene melius: nam dicimus benigne |benignius. sic et male. |funditus caelitus antiquitus radicitus stirpitus diuinitus humanitus. |caesim continuatim passim uicissim raptim cursim strictim castigatim |segregatim partim pedetemptim paulatim minutim sensim furtim summatim. |participia sunt omnia.\\n |* adiectione declinatione accentu: conparatione, ut doctus doctior: |adiectione, ut «nate dea»; si nate tantum modo dicas, participium est; si |adiungas dea, nomen est nate: accentu, pareo parens: declinatione sic, |nomen est, quando quartae declinationis est; quando secundae, participium.\\n |coniunctiones quoque sunt non minima parte acuti tenoris. Scaurus |hoc ordine posuit coniunctiones copulatiuas, et at atque immo ast ac; |disiunctiuas sic, aut ue uel nec neque. expletiuas Scaurus sic posuit, quidem |equidem quoque autem tamen porro; causales, si etsi etiamsi tam tametsi |siquidem quando quandoquidem quin quinetiam sinetiam siue seu sin |nam namque ni nisi nisisi enim etenim sed praeterea quamobrem |praesertim quam quamuis proinde saltim uidelicet item itemque ceterum |alioquin propterea sane. Scaurus rationales sic posuit, ergo igitur ita |itaque enimuero quia qua quapropter quippe quoniam quoniamquidem |ideo idcirco scilicet quatenus. figura est in coniunctionibus, qua |apparet, utrum simplices sint coniunctiones an conpositae: simplices, ut |quoniam; conpositae quoniamquidem quandoquidem. ordo est in |coniunctionibus, quo apparet quae praeponi tantum possit, ut nam equidem igitur; |quae subiungi tantum, ut enim que autem; quae praeponi et subiungi, |0561| ut et. quaedam autem coniunctiones, ita ut praepositiones, cum aduerbiis |confunduntur, quando enim ante post.\\n |de praepositionibus primo libro notauimus. praepositio dici non potest |quae aliam <partem orationis> sequitur: dicimus enim ante aedem, apud |amicum, et non dicimus aedem ante, amicum apud. |sunt praepositiones quae cum aliis conponuntur partibus orationis |ita, ut in unitatem ueniant, nec umquam per se separatae ponuntur. sunt |etiam praepositiones accusatiui casus hae, ad salutem, ad fines; apud |socios; ante tribunal; aduersum te, ut puta si dicas aduersum te habeo |gratiam pro apud te, ut Terentius |«et id gratum fuisse aduersum te habeo gratiam»; |cis, cis Alpes; citra, citra praescriptionem; circum muros; circiter |ducentos, circiter calendas; contra hostem; erga parentem; inter te et me; |intra moenia; infra muros; iuxta praeceptum, iuxta fidem; ob rem; |propter illum; per amicos; penes fidem; prope uicinos; pone illum, id est |post retro: Vergilius in II «pars cetera pontum / pone legit»: |secundum praesentem; supra fortunam; subtus tectum; trans Alpes; ultra fines; |usque ad portas. hae omnes praepositiones casus sunt accusatiui. |praepositiones aut casibus seruiunt aut loquellis: casibus tantum, ut |apud penes, apud deos, penes homines; loquellis tantum, ut am con re |se di dis, ut ambio concedo refero secedo dilato dissentio. ceterae |praepositiones et uerbis et casibus cohaerent, ut perfer per hunc, admoue ad |urbem. quae uero casibus seruiunt, aliae accusatiuum, aliae ablatiuum |casum trahunt, aliae sunt in utroque communes. |ablatiui casus praepositiones: ab, ab illo; abs, abs te; absque te; |cum, cum patre; coram multis; clam patre, id est occulte: sed occulte |aduerbium est, clam facit clanculum deminutiue; de, de patre, de te; ex |alto; pro, pro suscepto meo, pro sententia, pro hac re, pro tribunali, |pro dolore; palam amico; sine puero; tenus pube, tenus crure. |communes utriusque casus sunt hae, in sub super subter: in theatro, in ius eo; |sub illis temporibus, sub cura illius; super collem, super Hectore, super |arma. praepositiones quae cum uerbis componuntur: as co con di dis re |se, aspellere coemere conuertere diducere dispargere reuocare. |0562| Scaurus praepositiones accusatiui casus sic posuit, per apud aduersus |uls ad usque pone supra contra cis citra ultra subtus prope iuxta circum |ob ante secundum praeter propter intra circa extra post inter erga clam |trans penes, ut per hominem, apud grammaticum, aduersus leges, uls |prouinciam, ad amicum, usque Romam, pone fores, supra regem, contra |ius, cis Galliam, citra sedem, ultra familiam, subtus iugum, prope finem, |iuxta montem, circum portum, ob iniuriam, ante aedem, secundum mare, |praeter spem, propter aquam, intra annum, circa rationem, extra |hortum, post annum, inter domos, erga rem publicam, trans fluuium, secus |portum, clam uxorem. ablatiui casus sunt hae, a ab abs de <e> ex pro |prae cum sine tenus coram palam, ut a solo, ab urbe, de domo, e uilla, |ex ordine, pro iure, prae uirtute, cum socio, sine fine, tenus crure, |coram patre, palam filio. in autem et sub et subter utrique pariter casui |seruiunt, cum in loco [rem] significare uelimus, ablatiuo; cum in locum, |accusatiuo, ut in foro sum et in forum eo, [ut] sub tecto sum et sub |tectum fugio.\\n|cur interiectio dicta sit in primo libro notauimus, eo quod aliis |partibus interiecta sit, animi adfectum significans. uario autem adfectu |mouemur. nam aut laetamur, ut bach; aut dolemus, ut heu; aut |animaduertimus, ut attat; aut ridiculi animaduersionem exprimimus, ut bobax. |apud Plautum sunt quaedam partes orationis pro interiectionibus positae. |nam et Vergilius sic posuit, «sequiturque nefas Aegyptia coniux»: |nefas hic enim interiectio est: et «pecudesque locutae / infandum» |pro infande: item pro dolor, pro pudor cum dicimus, et siqua sunt talia. [hic adscribendum utile iudicamus quae sunt producenda quae corripienda. a littera terminatus nominatiuus singularis breuis est (…) exceptis scilicet positione longis aut diptongis quae omnibus patent.] [Omnis latinus sermo tribus rebus tenetur usu arte auctoritate (…) ille tamen usus probandus est qui aut eufonia colligitur aut uetustate seruatur.] [de barbarismo ceterisque uitis. barbarismus est dictio aliqua parte uitiosa uel enuntiatione uel scripto (…) infantibus scribere debemus, et nonnumquam b adpungimus, et facit b. salsamentum (leg. salmentum pro salsamento) quo modo paumentum pro pauimento. de medio subtrahitur syllaba, «unius ob noxam»: longa esse debuerat ni et loco breuis est posita, antibacchum posuit pro dactylo. olli aliquando ponitur pro tunc illi, ut «olli sedato respondit corde Latinus». pernicies scribunt inperiti et faciunt c (geminum add. in marg.) quo modo pati et s ratier (fort. quo modo species facies). feruere corripuit ue, quae naturaliter longa est. (…) conlisio barbara pronuntiatio ut inconditae loquellam effundat).]|0563|\\n |soloecismus est oratio inordinatis dictionibus instructa contra rectam |loquendi consuetudinem. inter barbarismum et soloecismum hoc interest, |quod barbarismus in singulis uerbis fit et in quocumque ordine contra |morem Latinitatis; soloecismus autem, quando discrepantes inter se |dictiones habet. fiunt autem soloecismi per omnes partes orationis aut per ea |quae accidunt partibus orationis. per nomina fiunt soloecismi, cum aut in |qualitatibus eorum peccatur aut in generibus aut in conparationibus aut |in numeris aut in casibus. per qualitates fiunt soloecismi, ut |«hauriat hunc oculis ignem crudelis ab alto / |Dardanus»: |Dardanus dixit pro Dardanius; debuit enim a Dardano diriuatiue |Dardanium dicere: proprium posuit pro appellatiuo. hoc est per qualitatem |facere soloecismum. per genera, sicut apud Ennium |«Ilia dia nepos quas erumnas tetulisti», |pro neptis; et apud Pacuuium |«quis tu es, mulier, quae me insueto nuncupasti nomine?» |pro quae quis dixit: masculinum pro feminino posuit. per |conparationem sic, |«respondit Iuno Saturnia sancta dearum», |pro sanctissima, quia superlatiuus genitiuo plurali subiungitur: positiuum |pro superlatiuo posuit. |[per partes orationis fiunt soloecismi, cum alia |pro alia ponitur, ut «toruumque repente clamat»: aliam partem |pro alia posuit, nomen pro aduerbio posuit; toruum enim dixit pro torue]. |per numerum sic fiunt soloecismi, |«uos, o Calliope, precor adspirate canenti»: |pluralem posuit pro singulari. per casus sic, |«quem non adeo uirtutis egentem / |abstulit atra dies et funere mersit acerbo»: |hoc Vergilius in XI, genitiuum pro ablatiuo posuit. per uerba fiunt |soloecismi, cum aut in generibus eorum peccatur aut in modis aut in |temporibus aut in personis. per genera uerborum fiunt soloecismi, sicut |0564| «spoliantur eos et corpora nuda relinquunt», |pro spoliant: passiuum pro actiuo posuit. per modos * hic etiam pro |imperatiuo indicatiuum posuit. per tempora, sicut |«ceciditque superbum / |Ilium et omnis humo fumat Neptunia Troia», |pro cecidit et fumauit [produxit mat et pro fumauit accipiendum est]. |praesens posuit pro praeterito. per personas, sicut |«Danai, qui parent Atridis, quam primum arma sumite», |pro qui paretis sumite: parent tertia persona est, paretis secunda. per |aduerbium, sicut intus eo pro intro, et foras sto pro foris, et Italia |uenio et ad Romam pergo, cum praepositio nomini separatim addenda |sit, non aduerbio: foras foris aduerbia sunt: Vergilius adiecit nomini |separatim praepositionem, «Siculo prospexit ab usque Pachyno» pro |a Pachyno Siculo. per praepositiones sic fiunt soloecismi, cum alia pro |alia aut superuacua ponitur aut necessaria subtrahitur, ut apud Lucilium |«hymnis cantando quem adseruisse ait ad se», |pro apud se: superuacua ponitur, ut apud Varronem «huic similis <ex> |curis expedita lamentatur»; ex enim superuacua est [ut siquis dicat |desusum deorsum]: cum <de>est praepositio, sic fit soloecismus, ut apud |Vergilium «siluis te Tyrrene f(eras) a(gitare) p(utasti)» pro in siluis, deest in [«sub |luce maligna» in VI Vergilius pro ante lucem: sub praepositio est |et ante praepositio est]. fit et per ordinem soloecismus, id est per |ordinem coniunctionum. in prosa, hoc est in oratione soluta, uitium factum |soloecismum dicimus, in poemate autem, hoc est in carmine, schema |appellamus. [de ceteris uitis. Acyrologia est dictio quaedam uitiose enuntiata amisa dominatione intigrae regulae, acyro sine domina, ut «hunc ego si tantum potui sperare dolorem» (…) «sic ore locuta est» tamquam poterat aliter nisi ore loqui. poterat dicere et sic lingua loquuta est, quae et habet totius uocis officium. in historis «ibant qua poterant». numquid qua non poterant ire ualebant? Salustius «unde uenerant reuersi sunt». quo reuersi sunt, nisi unde uenerant? (…) habes in primordio libri secundi homonima nel polionima: oculorum acies, ut est «huc geminas nunc flecte acies, hanc aspice gentem»; exercitus, «hinc acies atque hinc acies adstare Latinas»; ferri, «stat ferri acies mucrone currusco» uadatur, causas agit et non dicit cuius. de metaplasmis. Metaplasmus est per conpossitionem partium diuersarum: meta grece per est, plasmate fingere, quod est transponere. transformare fit decorandi metri gratia. huius species multae sunt. nam dictio, quae transformatione componitur, metamorfoseos dicitur, quod Ouidius (obi- cod.) scripsit libris XV uel Apuleius. sed metaplasmus in una parte orationis fit, metamorfosseos in omni re librorum componit (…) Elysis subductio quaedam syllabae uel uerbi. consilio ('conlisio' legend.) est dura pronuntiatio malae et inordinate partes orationis conlidens, ut «multum ille et t(erris) i(actatus) e(t) a(lto)» in scansione[m] multum ille multil facit, et eliditur um syllaba, quae est aeglipsis. sequitur de scematibus. de scematibus plurimi multa dixere, sed nullus uocabula eorum efferre potuit latino sermone, sed his appellationibus proferuntur, quibus ea magistra greca ('Graecia' legend.) nuncupauit (…) sententiarum aliae sunt uerae aliae sunt uerisimiles. Enni uersus: omnes partes orationis, quibus uersus compossitus est, nomina sunt, nulla alia interpossita. eiusdem Enni uersus est «tute Ta<ti> tibi |tanta tyranne tulisti». omnes enim partes orationis t littera principium sumunt. «merentes flentes lacrimantes commiserantes»: uersus hic Plauti: omnes partes orationis in accussatiuo casu exeunt, «litora litoribus» uariauit casus (…). illa coniunctionibus interpossitis dictio conpossita uidetur, in hac nulla est simul coniunctio. de tropis. ex his in primo uersu Virgilii inuenis tropos quinque : uirum dixit et tacuit nomen, non dixit Aenean, de quo agitur (…) timesis est ut unius partis orationis facta diruptio, alia scilicet interposita, ut est illud «septem subiecta trioni»: tolle de medio subiecta, et habes septemtrioni. Ennius «et saxo cere comminuit brum» ('tolle comminuit et habes cerebrum' add. secunda manus) sintesis yperbaton (-uaton cod.) «in saxa latentia» (…) sarcasmos hostilis inrisio hostilis: Iustinus, adbreuiator pampegi ('Pompeii' legend.) Trogi refert reginam, quando <uni>cum filium occisum per obsidionem ulcisceretur, caput inimici[s] regis abscimum ('abscisum' legend.) utri sanguine pleno inmersise atque eadem dixisse «satia te |sanguine, quem tam diu sitisti». (…) Helena Iouis et Ledae filia, Menelai regis Graecorum <uxor>, quam Paris pastor, Priami filius, blande sollicitatam ad suum coniugium adduxit. de qua sic Statius «soluerat Ebalio |classem de litore pastor / Dardanus incautas blande populatus Amiclas».]"
}

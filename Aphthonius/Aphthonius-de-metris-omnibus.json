{
  "author":"Aphthonius",
  "title":"Aphthonius de metris omnibus",
  "edition_new":"",
  "edition_keil":"GL 6,31,17-173",
  "text":"
|* quibus primae potestatis quinque uocales existunt a e i o u, quae |gemina uirtute temporum praeditae, dum corripiuntur aut acuuntur, longas |et breues syllabas metris praestant. unde eas haud immerito nostri |auctores dichronos pronuntiarunt, eoque fit ut Graecis uocalibus, quamuis |numero inferiores, potestate tamen ex aequo respondeant. omnis autem |syllaba, cum correpta in se uocalis est, unius temporis; cum producta, |duorum accipit potestatem. tempus autem est spatium morae, per quod |syllaba longa extenditur, breuis uero contrahitur. ipsa praeterea uocalis |per se, id est sine societate atque adminiculo consonantis, uocis orationisue |qualibet parte completa abusiue syllaba nuncupata: in a littera «a uirgo |infelix», in e |«e terra magnum alterius spectare laborem», |in i |«i nunc, ingratis offer te irrise periclis», |in o |«o mihi praeteritos referat si Iuppiter annos». |0032| in u affectus ingemiscentis seu eiulantis personae plerumque apud tragicos |seu comicos reperitur, uel si ex composito accipias, |«uuidus hiberna uenit de glande Menalcas». |rursus duae inter se uocales iugatae ac sub unius uocis enuntiatione |prolatae syllabam faciunt natura longam, quam Graeci diphthongon uocant, |ueluti geminae uocis unum sonum, ut ae oe au. his seu simplicibus |seu coniunctis conexae reliquae litterae, quod sonum uocis augeant |crassioremque efficiant, consonantes uocantur. quae in duas partes diremptae |semiuocales quidem septem dabunt, id est f l m n r s x, ex quibus |liquidae, quas ἀμεταβόλας siue ὑγράς Graeci uocant, sunt quattuor, l m |n r, ideoque subiectae mutis litteris, quae in tertio habentur tam ordine |quam potestate, quae sunt b c d g h k p q t, in declinatione uerborum |seu nominum numquam a proprio tenore ac legitimo positionis suae ordine |diuulsae atque in alteram litterarum commigratione translatae speciem, ut |alia deflectantur atque mutentur. qua condicione etiam in metris |communes syllabas faciunt. | de enuntiatione litterarum |placuit autem, antequam de natura syllabarum, quae nunc longae |nunc breues in metris adseruntur, dicere incipiam, prius de enuntiatione |singularum litterarum et sono, qui in ore nostro uario quodam uocis ictu |nisuque formatur, exordium sumere. non solum autem uox sonusue icto |aëre, ut audimus, exprimitur, sed et omne corpus uerberatum et |impulsum sonum confusae uocis dabit, et quidem uarium ac multiplicem pro |qualitate plagarum. diximus igitur litteras in duas species, id est uocales |consonantesque, discerni, quarum alias, sine quis syllaba coire uix potest, |uocales, alias, quae coniunctae superioribus uocis sonum adiuuent et sensum |auribus ex utriusque coniunctione uelut geminum adferant, consonantes |appellari; eas quoque in duas partes, id est semiuocales mutasque, digeri. |e quis semiuocales in enuntiatione propria ore semicluso strepunt, mutae |autem nec rictu oris nec linguae nisu sonum edere <nisi> coniunctae |uocalibus queunt. igitur singulae qua oris nostri sede conceptae, quo spiritu |nisuue formatae, uocis suae uim potestatemque exprimant, ut potero, |explicabo. a littera rictu patulo suspensa neque impressa dentibus lingua |0033| enuntiatur. e, quae sequitur, depresso modice rictu oris reductisque |introrsum labiis effertur. i semicluso ore impressaque sensim lingua dentibus uocem |dabit. o, ut e, geminum uocis sonum pro condicione temporis promit. |unde inter nostras uocales η et ω Graecorum ut superuacuae praetermissae |sunt. igitur qui correptum enuntiat, nec magno hiatu labra reserabit et |retrorsum actam linguam tenebit. longum autem productis labiis, rictu |tereti, lingua antro oris pendula sonum tragicum dabit, cuius |obseruationis et in e littera similis paene ratio. u litteram quotiens enuntiamus, |productis et coeuntibus labris efferemus. et ne y conexam Graecis |uocalibus praetermiserim, cuius frequentem usum quaedam uerba seu nomina |desiderare noscuntur, ipsam quidem Graecis uocabulis, cum inciderint, |reseruabimus; loco autem huius u litteram aptam nostris uocibus finximus, |quam nisi per ου coniunctam Graeci scribere ac pronuntiare non possunt. |nunc de consonantibus, quae sibi uocis sonore atque ipsa oris |expressione sunt proximae, ut sese obtulerint, enarrabimus. e quibus b et |p litterae coniunctione uocalium quasi syllabae (nam muta portio penitus |latet: neque enim labiis hiscere ullumue meatum uocis exprimere nisus |ualet, nisi uocales exitum dederint atque ora reserarint) dispari inter se |oris officio exprimuntur. nam prima exploso e mediis labiis sono, sequens |compresso ore uelut introrsum attracto uocis ictu explicatur. c etiam et |g, ut supra <scriptae>, sono proximae oris molimine nisuque dissentiunt. |nam c reducta introrsum lingua hinc atque hinc molares urgens haerentem |intra os sonum uocis excludit: g uim prioris pari linguae habitu palato |suggerens lenius reddit. d autem et t, quibus, ut ita dixerim, uocis |uicinitas quaedam est, linguae sublatione ac positione distinguuntur. nam |cum summos atque imos coniunctim dentes suprema sui parte pulsauerit, |d litteram exprimit. quotiens autem sublimata partem, qua superis |dentibus est origo, contigerit, t sonore uocis explicabit. k et q superuacue |numero litterarum inseri doctorum plerique contendunt, scilicet quod c |littera harum officium possit implere. nam muta et otiosa parte, qua c |incipit, pro qualitate coniunctae sibi uocis supremum exprimit sonum. |0034| [non] nihil tamen interest, utra earum prior sit, c seu q siue k. quarum |utramque exprimi faucibus, alteram distento, alteram producto rictu |manifestum est. h quoque inter litteras otiosam grammatici tradiderunt, |eamque adspirationis notam cunctis uocalibus praefici, ipsi autem |consonantes tantum quattuor praeponi, quotiens Graecis nominibus Latina forma |est, persuaserunt, id est c p r t, ut chori Phyllis rhombos thymos: quae |profundo spiritu, anhelis faucibus, exploso ore fundetur. superest ut septem |reliquas semisonas spiritu quodam strepentes ordine [quodam] |persequamur. e quis f litteram imum labium superis imprimentes dentibus reflexa |ad palati fastigium lingua leni spiramine proferemus. sequetur l, quae |ualidum nescio quid partem palati, qua primordium dentibus superis est, |lingua trudente, diducto ore personabit. at m impressis inuicem labiis |mugitum quendam intra oris specum attractis naribus dabit. n uero sub |conuexo palati lingua inhaerente gemino naris et oris spiritu explicabitur. |sequetur r, quae uibrato † uocis palatum linguae fastigio fragorem tremulis |ictibus reddit. dehinc duae supremae, s et x, iure iungentur. nam |uicino inter se sonore attracto sibilant rictu, ita tamen, si prioris ictus |pone dentes excitatus ad medium lenis agitetur, sequentis autem crasso |spiritu hispidum sonet, quia per coniunctionem c et s, quarum et locum |implet et uim exprimit, ut sensu aurium ducemur, efficitur. z apud nos |ultimam, in qua non sonus litterae, sed uocabulum et duplex syllaba est, |Graecis tantum, cum in usum uenerint, aptam uocibus, ut y superius, |propter peregrina uocabula recipiemus. 

| de syllabarum natura et conexione |sed ut ad propositum nobis redeam, discussa litterarum tam |enuntiatione quam potestate, quod cumulo plenissimae eruditionis aptum ac |necessarium praeterire absurdum foret, consequens erit de syllabarum |natura et conexione tractare (nam ideo dicta est syllaba, quod a uocalibus, |0035| sine quis eadem coire non potest, reliquae litterae, ut fides Graeci sermonis |indicat, comprehendantur, id est παρὰ τὸ συλλαμβάνειν τὰ γράμματα): |quarum tripertita species est. namque aliae earum breues, aliae longae, |aliae communes appellantur, scilicet quod nunc pro breuibus, nunc pro |longis, ut necessitas metri aut producentis aut corripientis easdem |postulauerit, accipiantur. positio autem consonantium litterarum breues syllabas |secundum disciplinam legemque metricae artis efficit longas. nam parente |natura omnis uox sub duorum accentuum sono ore mortalium promitur, |producto scilicet aut correpto, ex quis alter extenditur, alter contrahitur. |igitur cum in metris longa syllaba opus esset, ut ea quae breuis lege |naturae prolata uidebatur longa efficeretur, a principibus musicae artis |auctoribus positio, id est duarum consonantium copulatio, reperta atque |inducta est. haec deinceps obseruatio consensione poetarum legem dedit, |quae auctoritatem de uetustate temporis trahens disciplinam ueluti sacrosanctae |in metris obseruationis ceteris sanxit. igitur syllaba breuis tempus unum, |longa duo neque amplius recipit, ex quo euenit plerumque metri |necessitate cogente ut pro syllaba longa duae breues aut pro duabus breuibus |una longa ponatur, id quod in [trimetris] anapaesticis iambicis et ceteris |huius modi uersibus datur cognoscere. neque enim haec commutatio numero |metrorum officit congruentibus sub utraque lege temporum spatiis atque |momentis. positione uero octo modis, ut supra relatum est, fiunt. ex |quibus sex uidentur aperti; de septimo etiam nunc tractemus: si correpta |per se uocalis littera sequentem i habeat inter duas uocales constitutam, |ut «Troiaque nunc stares», hic enim o litterae uocali correptae |infertur i littera pro duabus consonantibus accipienda, quamquam et |geminata i scribere iubeamur, ut |«proiiecit fluuio penitusque in nubila fugit». |alii oi diphthongon uolunt esse, ut sit pes dactylus prima syllaba natura |longa, Troi, sequentibus duabus breuibus, a et que. hoc u littera facere |nequibit, eodem [quot] si fuerit loco. nam ita ponuntur hae duae |litterae in syllabis, ut exigente ratione interdum sint uocales pro suapte |0036| natura, interdum consonantes, quia et praelatae et subiectae aliis uocalibus |coeunt et syllabam reddunt, quod reliquae facere non possunt ut [eaedem |et consonantes sint et uocales]. nam cum et inter se geminantur et cum |aliis iunguntur, prima earum quae in syllaba fuerit euidenti ratione |consonans erit, quippe cum uocis sonus in subiecta tantum uocali audiatur, |ut iaculum Iuno uota uultus et his similia. octauo, si correpta uocalis |desinit in consonantem, qua pars orationis finiatur, et sequens syllaba a |uocali incipiat, ut «hoc erat» et «hic ait». |nunc de communibus plenissime tractemus, unde sumus digressi. |quarum in metris triplex ratio et causa reperitur, siquidem una |eademque syllaba nunc longa nunc breuis utriusque temporis lege fungatur. |sciscitantibus autem, cur tres modi communium syllabarum sint, dicemus |longam syllabam aut natura fieri aut positione. haec sub utraque specie |communem in metris syllabam dabit, id est aut natura, cum ultima pedis |dactyli longa reperitur, ut «insulae Ionio in magno», aut positione, |cum inferuntur breui syllabae duae consonantes, quarum prior semper |muta, sequens liquida est. superest natura breuis, cuius unus modus, id |est cum correpta uocalis desinit in consonantem, ea dumtaxat lege ut |sequens syllaba incipiat a uocali, tamquam «hic ait et nostris». ita |efficiuntur modi, ut supra dictum est, tres. igitur prima species erit quae |dactyli pedis tertiam breuem seu producta uocali seu duarum coniunctione, |id est diphthongo, longam efficiens contra legem hexametri heroi |amphimacrum inducit, qui pro dactylo lege communium syllabarum accipietur, |ita tamen ut sequens a uocali pes inchoet. cuius exemplum apud |Homerum «ἄνδρα μοι ἔννεπε, Μοῦσα», apud nostrum «insulae Ionio |in magno». nam sub illa coniunctione longae quae sunt huius modi, |utriusque uocalis nomen incurrunt, et in collisione spatium temporis ipsa |pronuntiandi celeritate consumitur: quamquam non nulli quasi finalem |syllabam propter indifferentiam, quae in metris omnibus competit, tradant, |super quo plerique ambigunt in isto dumtaxat syllabarum communium |priuilegio. harum altera est, cum eiusdem pedis secunda syllaba natura |semper breuis, utpote sequenti loco in dactylo pede, coniunctis duabus |consonantibus, quarum prior muta, sequens liquida sit, longam efficit |positione, ut est «uidit turicremis», in r, et |0037| «ni palmas ponto tendens utrasque Cloanthus», |in l, item |«Brontesque Steropesque et nudus membra Pyracmon», |in m, item |«nescio quis teneros oculus mihi fascinat agnos», |in n. habes exempla quattuor liquidarum, quas ametabolas diximus. nam |<aut> breuis syllaba est loco <longae> posita, <aut> positione longa uim suae |proceritatis loci condicione non obtinet. ergo hic pro breui accipietur |lege communium, qua prior muta c, sequens liquida sit r, ita tamen ut |utraeque consonantes in una syllaba coniunctae habeantur. nam si |altera earum in secunda syllaba, sequens in tertia reperiatur, non |iam communem, sed longam syllabam iure efficient. sed et duae |liquidae m et n, quae solae ex his sibi subiunguntur, non praecedente muta |in una syllaba longam syllabam facere possunt, ut «omnibus |errantem terris» et «aut Agamemnonius scaenis». tertia uero, cum |<in> eodem dactylo prima syllaba, quae semper natura est longa, breuis |inuenitur hoc modo, si correpta in ea uocalis desinat in unam |consonantem, ut «hoc erat alma parens». erit ergo communis syllaba ea |condicione, qua pars orationis finiatur et sequens a uocali incipiat, ne loco |et sede dactyli tribrachus positus esse uideatur. neque enim hic finalem |syllabam causatus sis: nam nulla ibi proceritas sonat, ubi uere finalis non |est, uelut «arma uirumque cano». quamuis enim ma syllaba partem |orationis compleat, tamen, quia loco longae posita non est, uim |proceritatis capere non potest. cum autem locum obtinet longae syllabae et finit |partem orationis, tunc est communis et efficitur longa, quod etiam naturali |ratione dinoscas. nam cum sermo terminatur et postrema clauditur syllaba, |ad initium alterius transitum fieri manifestum est, quod interuallum |aliquanti temporis intercapedinem sumit: sic syllabae naturalis breuitas |additamento temporis crescit. |haec ratio communium syllabarum cum in dactylicis tum in ceteris |metrorum generibus sub eadem obseruatione tractanda est, qua tamen |frequentius auctores Graeci quam nostri usi sunt. non enim uitium est, |quippe cum maximi auctores hoc genus compositionis ultro adfectauerint. |nam apud Homerum notabilis ille uersus habetur, in quo quattuor longae |0038| syllabae lege communium pro breuibus inductae accipiuntur, cuius |exemplum |«οὔ τί μοι αἰτίη ἐσσί, θεοί νύ μοι αἴτιοί εἰσιν». |alia rursus apud eundem species superiori contraria, in qua breues pro |longis lege communium recipiuntur, ut est |«ἀμφὶ δ᾽ ἄρ᾽ ἀμβρόσιον ἑανὸν ἕσαθ᾽ ὅν οἱ Ἀθήνη». |nam tres continui dactyli e ternis syllabis breuibus subsistunt, cuius |generis apud eundem complures uersus reperiuntur. |dignum forsitan inquisitione sit, cur muta liquidae sociata communem |syllabam reddat, duae autem semiuocales aut mutae copulatae similiter |inter se nequaquam id faciant. non immerito. nam quamuis maior in |liquida quam in muta uirtus sit, utpote ametabola, quae a tenore suo non |immutetur, attamen infirmiora paria sociata praestant his quae ex impari |ueniunt, quod sub exemplo magis aperiam. sicut enim minime par ad |nitendum uirtus est asini mulo coniuncti, cum alter alterum propter |inaequalitatem naturae non respondentis uiribus, dum iungitur, debilitat potius |quam iuuat, ita hoc et <in> his litteris quae ex impari copulatione ueniunt |intellegendum est, ut iugatae instabiles semper et lubricae sint, quia non |pari aut aequali uirtute nituntur. hae tamen, ut supra diximus, sub uno |enuntiatu coniunctae communem syllabam, diuisae autem longam efficient. |mutae uero et semiuocales, ut libet, appositae correptae uocali semper |longam syllabam reddunt. |illud etiam admonente occasione intimandum est, litteras quasdam |contra rationem naturae metri necessitate nunc produci, ut «Italiam |fato profugus», nunc corripi, ut «feruere Leucaten», quamuis |quidam in hoc primam uerbi positionem non a ferueo, sed a feruo tractam |contendant meritoque corripiant. eadem metri lege etiam consonantes |geminantur, ut «relliquias Danaum» et |«rettulit Argolico fulgentia poma tyranno» |et |«redduxere retro longe capita ardua ab ictu»; |siquidem artis poeticae in eo uim rationemque subsistere manifestum sit, |ut uerba seu nomina metro repugnantia uel corripiat uel acuat, interdum |0039| minuat, ut «apparent rari nantes», aut forte diuidat, ut «septem |subiecta trioni». unde species innumerabilium figurarum repertae sunt. |et Graeci maxime schematibus his utuntur, quibus maior ac speciosior |licentia est corrumpendi sermonis. 

 de mensura longarum et breuium syllabarum |inter metricos et musicos propter spatia temporum, quae syllabis |comprehenduntur, non parua dissensio est. nam musici non omnes inter se |longas aut breues pari mensura consistere, siquidem et breui breuiorem |et longa longiorem dicant posse syllabam fieri; metrici autem, prout |cuiusque syllabae longitudo ac breuitas fuerit, ita temporum spatia definiri |neque [breui] breuiorem aut [longa] longiorem, quam natura in syllabarum |enuntiatione protulit, posse aliquam reperiri. ad haec musici, qui |temporum arbitrio syllabas committunt, in rhythmicis modulationibus aut |lyricis cantionibus per circuitum longius extentae pronuntiationis tam longis |longiores quam rursus per correptionem breuiores breuibus proferunt. |adferunt etiam exempla, quae in metricis pedibus secum faciant, adserentes |accessione consonantium momenta temporum crescere, tamquam Thersandrus: |constat duabus positione longis et breui ultima, qui fit pes palimbacchius. |huius primam positione longam correpta e littera esse manifestum est, |quam si produxeris, ut interdum etiam metrici faciunt, ut pro e η Graeca |littera audiatur, quae semper natura longa est, fit ut etiam accedentibus |duabus consonantibus longior prolixiorque uideatur; quippe cum trium |temporum spatio aucta sit, quae duum fuerat, cum esset per e correptam |nomen elatum. item ἀμφιεσμένος ἠμφιεσμένος, quod in metro apud |Graecos frequenter inuenimus. habet enim et de natura et de positione |longioris syllabae incrementum. breui autem breuiorem sic intellegi |uolunt, ut in eodem nomine Thersandrus: drus enim syllaba quamuis |unam uocalem natura breuem habeat, tres tamen aliae consonantes cum |eadem elatae non parum temporis in mora pronuntiationis occupabunt. |erit ergo haec breuis ab ea longior, in qua sola u, quam cum aliis |enuntiata litteris drus: auctiorem enim uberioremque auribus sonum reddit. |sed haec scrupulositas musicis et rhythmicis relinquatur. nam quod ad |nos attinet, notemus plerasque syllabas ratione pares esse, spatio autem |seu sono impares, ut dicimus omnes Germanos longos esse, quamuis non |sint omnes eiusdem staturae: sic dicemus etiam has syllabas in genere |0040| esse, non in spatio longarum seu breuium syllabarum. igitur cum metris |nihil maius minusue adferat huius modi ratio, nec praefiniti sibi temporis |modum adiectio consonantis excedat, musicis potius quam metricis id |auscultandum esse dicemus. | de arsi et thesi |decursis syllabarum modis, quae per uocales et consonantes litteras |uelut quibusdam elementis coalitae conexaeque formantur certisque |secundum aut naturam aut positionem legibus positae pedes, cum inter se |geminantur, per arsin et thesin gradientes procreant, quibus metrorum |omnis ratio inter se praefinita subsistit, consequens reor prius de arsi ac |thesi, id est de alterna syllabarum sublatione ac positione, quibus pedes |in metris nituntur atque formantur, dicere ac deinceps pedum rationem |paucis exponere. |arsis igitur ac thesis quas Graeci dicunt, id est sublatio et positio, |significant pedis motum. est enim arsis sublatio pedis sine sono, thesis |positio pedis cum sono: item arsis elatio temporis, soni, uocis, thesis |depositio et quaedam contractio syllabarum. nam in pyrrichio tollitur altera |breuis altera ponitur. in spondeo quoque uicissim longa tollitur ac |ponitur syllaba. trochaeo autem et iambo contraria inter se ratio est: alterius |enim prius longa tollitur, dehinc breuis ponitur; alterius secundum suam |legem <breuis ponitur, longa tollitur> situ supra dicti ordinis immutato. in |dactylo uero tollitur una longa, ponuntur duae breues; in anapaesto |contra, sicut in trochaeo et iambo ostendimus. etenim in simplicibus |pedibus arsis ac thesis aut simpli aut dupli aut sescupli ratione taxatur. et |in simplo quidem erunt pyrrichius, spondeus, dactylus, anapaestus: horum |enim par est sublationi positio, cum tantundem morae in duarum breuium |positione quantum in unius longae sublatione habeatur. in duplo autem |iambus, trochaeus, tribrachys, molossus: horum enim duplex sublatio, |simplex positio est, uel contra. at in sescuplo pedes tres, bacchius, |0041| palimbacchius, [amphibrachys] creticus: nam <horum> modo sublatio dimidio |plus habet, modo positio. et in cretico nunc sublatio longam et |breuem occupat, positio longam; uel contra positio longam et breuem, |sublatio unam longam: prout syllaba se obtulerit, id fiet. in bacchiis |etiam haec diuisio est. nam bacchius a breui incipiens in sublatione |semper breuem et longam retinet, in positione longam; palimbacchius |autem in sublatione longam, in positione longam et breuem, ne in |quadruplum ratio temporum protendatur, si duae longae aduersus unam breuem |copulentur. qua ratione sescupli et paeones continebuntur. molossi ratio |aeque duplex: nam idem ualent duo contra quattuor, sicut quattuor |aduersum duo, ut modo sublatio unam longam habeat, positio duas, nunc |positio unam, sublatio duas longas. amphibrachys, in quo duae breues, |media longa est, in arsi tria, in thesi unum tempus accipiet, rursusque |arsis unum, thesis tria sibimet uindicabit, non <simpli nec> dupli seu |sescupli, ut in reliquis, ratione diducta, quippe cum tribus temporibus unum |uel contra unum tribus insequentibus repugnare uideatur, unde minus |aptus pes in metris, musicis autem consentaneus existimatur. nam licet |minor temporum spatio sit, respondet tamen imagini hippiorum, quos |epitritos uocamus, qui sunt heptachroni, id est ex una breui et tribus |longis. neque enim syllabarum numero, sed ratione temporum arsis |thesisque pensatur. | de rhythmo |exigit locus et temporum inter se uicina cognatio ut, priusquam |pedum disputationem adgrediar, de rhythmi condicione pauca dicam: cuius |origo de arsi et thesi manare dinoscitur. nam rhythmus est pedum |temporumque iunctura uelox diuisa in arsin et thesin uel tempus quo syllabas |metimur. Latine numerus dicitur, ut Vergilius «numeros memini si |u(erba) t(enerem)». differt autem rhythmus a metro, quod metrum in uerbis, |rhythmus in modulatione ac motu corporis sit; et quod metrum |0042| pedum sit quaedam compositio, rhythmus autem temporum inter se ordo |quidam; et quod metrum certo numero syllabarum uel pedum finitum sit, |rhythmus autem numquam numero circumscribatur. nam ut uolet, |protrahit tempora, ita ut breue tempus plerumque longum efficiat, longum |contrahat. unde et rhythmus, id est a rhysi et fluore quodam, |nuncupatur. |rhythmorum autem tres esse differentias uolunt in dactylo iambo et |paeone, quae fiunt per arsin et thesin. nam dactylus aequa temporum |diuisione taxatur, ut et anapaestus: uterque enim pes quattuor temporum |est. nam ut longa prima dactyli duabus breuibus insequentibus par [sibi] |et aequalis est, ita et in anapaesto fit, ut initium fini simile inueniatur, |et dicunt in arsi et thesi aequalem rationem <esse, id est> ἴσον λόγον. idem |fiet in dipodia facta coniugatione binum pedum per choriambum et |antispastum, quia quantum in sublatione habet, tantundem in positione, et idem |apud Graecos ἴσος ῥυθμός, id est aequalis, dicitur. secundus autem |rhythmus in iambo dupli ratione subsistit, <in> qua <et> trochaica et utraque ionica. |monosemos [unius] enim [temporis] arsis ad disemon thesin comparatur. |etenim iambus a breui syllaba incipit, quae est unius temporis, et in |longam desinit, quae est temporum duum; trochaeus autem contra. eadem |et in ionicis metris dupli ratio uersatur: nam ionicus ἀπὸ μείζονος |incipit a duabus longis et in duas desinit breues; ionicus autem ἀπὸ ἐλάσσονος |a breuibus incipiens in longas desinit. erit itaque in his disemos arsis |ad tetrasemon thesin, quia unam partem in sublatione habent, duas in |positione, seu contra. ergo iambica et trochaica metra, quae in dupli |ratione sunt posita, facta coniugatione binum pedum ad legem quadrupli |uocabuntur. tertius autem rhythmus, qui paeonicus a musicis dicitur, |hemiolia <ratione> subsistit, quae est sescupli ratio. hemiolium enim dicunt |numerum, qui tantundem habeat quantum alius et dimidium amplius, ut |si compares tres et duo: nam in tribus et duo et eorum dimidium |continetur. quod cum euenit, trisemos arsis ad disemon thesin accipitur, id |est tres partes in sublatione habens, duas in positione, seu contra. quam |0043| rationem maxime incurrunt paeonici uersus et bacchii, ita pedibus <per> |metra gradientibus, ut paeonicus seruetur rhythmus. hae sunt tres |partitiones, quae continuam rhythmopoeiam faciunt. Aristoxenus autem ait |non omni modo inter se composita tempora rhythmum facere. nam coitus |temporum communis est rhythmo et arhythmiae. unde si apte congruant |spatia, rhythmum faciunt, si contra, arhythmiam, ut intellegamus et in |ipsa concursione temporum non fortuitam, sed certam esse disciplinam. | de pedibus |pes est certus modus syllabarum, quo cognoscimus totius metri speciem, |compositus ex sublatione et positione. fiunt enim ex syllabis pedes ordine |incrementorum, quem Graeci syllabicen parauxesin uocant; item temporum, |quem Graeci chronicem parauxesin nominant. syllabarum autem incrementa |fiunt quinque, incipientia a disyllabo usque ad hexasyllabum. temporum |uero incrementa a duobus ad duodecim procedunt, id est a disemo ad |duodecasemum. etenim cognationis et cuiusdam ad augmentum |propagationis, qua pedes multiplicati noscuntur orti a disyllabis quattuor, ratio |talis est. syllaba quae ad incrementum pedum adicitur aut longa est aut |breuis: huius adiectione ita numerus propagabitur. sit pyrrichius e duabus |breuibus: hunc breuis tribrachyn, longa dactylum aut anapaestum facit. |sit spondeus e duabus longis: hunc breuis palimbacchium seu bacchium in |prima sede posita, longa molossum reddit. quo genere trisyllabi et |tetrasyllabi usque ad hexasyllabos <adcrescunt>. additamento temporum |processerunt, ut dictum est, a disemo ad duodecasemum seu a dichrono ad |duodecachronum. | σημεῖον autem ueteres χρόνον, id est tempus, non absurde dixerunt ex |eo, quod signa quaedam accentuum, quae Graeci προσῳδίας uocant, syllabis |ad declaranda temporum spatia superponuntur, unde tempora signa Graeci |dixerunt. sed et hoc loco suggerente non praetermiserim, eosdem figuras |pedum secundum spatia temporum per litteras ita designasse, ut breuis syllabae |0044| loco, quae sit unius temporis, ponatur b, longae autem loco, quae sit |temporum duum, m: hoc ideo, ut per litteras regula pedum facile |intellegatur. pes autem dictus est, siue quia pars mensurae et modus quidam |similiter pes uocatur, siue quia in percussione metrica pedis pulsus ponitur |tolliturque, seu quia, ut nos pedibus nostris ingredimur atque progredimur, |ita et uersus per hos pedes metricos procedit et scandit. inter pedem |autem et rhythmum hoc interest, quod pes sine rhythmo esse non potest, |rhythmus autem sine pede decurrit. non enim gradiuntur mele pedum |mensionibus, sed rhythmis fiunt. |pedes igitur simplices sunt duodecim, qui procedunt adcrescuntque |a duabus syllabis ad tres, item <a> duobus temporibus ad sex. ex quibus |disyllabi quidem quattuor <duum uel trium uel quattuor> temporum existunt. |quorum princeps et auctor pyrrichius, qui et pariambus et dibrachys |appellatur: sed pariambus ideo, quod minus habeat unum tempus ab iambo |(παρά enim Graeci minus dicunt), subsistens e duabus breuibus, ut dea, |temporum duum. ita enim ratio exposcit, ut a breui origo temporum |coeperit, quippe cum eiusdem geminatio longum fecerit tempus, haud aliter |quam in numeris: etenim ex uno multiplicato, ueluti primordio ac semine, |reliqui gignuntur. nec immerito a Graecis hic pes, ut auctor et parens |reliquorum, ἡγεμών dicitur. pyrrichius autem a celeri motu ac recursu, |qui in pyrricha habetur, nuncupatus est. huic contrarius est spondeus e |duabus longis, ut reges, temporum quattuor, dictus a tractu cantus eius |qui per longas tibias in templis supplicantibus editur. unde et spondaulae |appellantur qui huius modi tibias inflare adsuerunt. quorum uterque |quantum in arsi tantum retinet in thesi. at qui e breui prima sequente |syllaba longa digeritur, erit iambus temporum trium, ut parens ἀπὸ τοῦ | ἰαμβίζειν, id est maledicere, quod in iambicis plerumque uersibus reperimus, |uel ἀπὸ τοῦ ἰέναι βάδην: a breui enim profectus per longam porrigitur. |huic contrarius trochaeus, dictus a cursu et celeritate (nam τρόχος ἀπὸ |0045| τοῦ τρέχειν uocabulum sumpsit), idem et chorius ἀπὸ τῆς χορείας [sumpsit]. |e longa et breui temporum totidem, ut Roma. horum arsis et thesis |alterna mutatione uariatur, siquidem in iambo arsis primam breuem, in |trochaeo autem longam habeat in<cipientem>, thesis uero contraria |superioribus sumat. |trisyllabi autem pedes octo, in quibus mensura temporum a trisemo |siue trichrono ad hexasemon siue hexachronon usque porrigitur, primum |habebunt pedem tribrachyn, sicut disyllabi dibrachyn, dictum a temporum |substantia. idem et pygnomus a quibusdam, ne uos praetereat, uocatur. |subsistit autem e tribus breuibus, ut anima, temporum trium. contrarius |huic molossus, dictus a Molossis, qui in Thessalia degunt, e tribus longis, |ut Eumedes. hi temporum inter se breuitate et extentione discrepant; |nam prior trium, sequens sex temporum spatio prolatatur, quod in |disyllabis in pyrrichio et spondeo docuimus. at qui prima longa duabus |breuibus subiectis ordinatur, dactylus dicitur temporum quattuor, ut |Virbius: qui [et] a situ et similitudine digitorum, qui in manibus habentur, |uocabulum traxit. nam ex utraque parte breuiores longiori iunguntur. |huic contrarius mutata temporum uice, pari autem magnitudine, erit |anapaestus, qui et antidactylus uocatur, ut scopulos. horum in arsi et thesi |tempus congruit, etiamsi in percussione discrepent syllabae. anapaestus |autem a situ contrario et repercussione dactyli, quod est ἀντιπαίεσθαι, |dictus; ideoque antidactylus nuncupatur. cum uero longis duabus |praeponitur breuis, fit bacchius temporum quinque, ut Catones, qui a Bacchi |carminibus seu cantilenis, quae aptissime hoc metro componuntur, nomen |accepit, uel quia familiariter hic rhythmus bacchantibus aptus sit. cui |mutato temporum ordine, mensura autem permanente, palimbacchius |contrarius dabitur siue pompicus temporum totidem, ut Romanus. horum |arsis ac thesis eadem est, quae anapaesto et dactylo. superest |amphibrachys <cum> contrario sibi amphimacro siue cretico. prior pes e breui longa |et breui temporum quattuor erit, ut Homerus; sequens duabus utrimque |longis media breui temporum quinque scribitur, quae Graeci κρητικά |0046| uocant, ut Eumenes. uterque autem a compositione temporum uocabulum |traxit. horum arsis ac thesis longe inter se discrepant. nam |amphibrachys in triplo, creticus, cui de gente inuentoris nomen est, in sescuplo |pensatur: de qua re in superioribus plenissime dictum est. hoc pede | ὑπορχήματα componuntur. |inter haec ne quispiam nos aut ignoratione aut incuria praeterisse |forsitan putet, quod per diuisionem et coniunctionem inter se temporum |et <syllabarum> disyllabi pedes in metris extendantur, trisyllabi uel |tetrasyllabi contrahantur, quod supra cursim attigi, repetendum hoc uobis |existimaui. nam trochaei seu iambi longa in duas breues diuisa tribrachyn |pedem efficiet. adaeque in spondeo soluta in breues prior longa |anapaestum, sequens dactylum procreabit. utraque autem diuisa tetrasyllabum |e quattuor breuibus, id est proceleumaticum pedem, dabit, qui rursus |[contra] consociatis inter se breuibus ad originem reuertetur, id est |spondeum reformabit: quod aeque dactylus et anapaestus breuibus suis in |longam copulatis efficient. molossum [eum] quoque trium tetrasyllaborum |parentem pedum in promptu est cernere. nam diuisa prima eius longa |ionicum ἀπὸ ἐλάσσονος, tertia ionicum ἀπὸ μείζονος, media choriambum |gignit. hoc idem et pedes ceteri, quos superuacuum est persequi, facere |poterunt. unde orta progenies pedum, ausim dicere, merito credatur. |nec te syllabarum adcrescentium in metris terreat numerus, cum uni cuique |pedum praestituta legitime tempora custodiantur, quod frequenter in |iambicis et trochaicis et ceteris metrorum generibus excepto heroico reperies. |memineris sane trisyllabos pedes temporum dumtaxat quinque uel sex, ut |est bacchius et molossus, cum in quibusdam metris, sicut in galliambico, |longae eorum soluuntur in breues, uim tetrasyllaborum obtinere † idem |hoc et tetrasyllabis per disyllabos aut trisyllabos coniunctione temporum |fieri. nam paeones primus et quartus coeuntibus in unam longam duabus |suis breuibus amphimacrum <uel bacchium> uel palimbacchium gignunt. id |Graeci κατὰ διαίρεσιν et συναίρεσιν siue ἕνωσιν, cum metri necessitas |postularit, fieri memorant, quod necessario insinuandum esse credidi, ne |syllabarum numero inducti aut simplices aut compositos pedes proprii |status uim semper cum uocabulo obtinere catholice pronuntiaretis. |0047| nunc de disyllabis coniunctis, qui et duplices et tetrasyllabi pedes |appellantur, quos etiam quidam sotadios uocant, referemus, quorum |coniunctio basis appellatur. nam Graeco sermone duorum pedum copulatio |basis dicitur, ueluti quidam gressus pedum. qui si eiusdem generis, id est |pares, iugati fuerint, dipodian, aut, ut quidam, tautopodian, sin dispares, ut |trochaeus cum iambo, syzygian efficiunt: in qua arsis unum, alterum thesis |pedem obtinebit. quamquam in his non numquam syllaba pro integro pede |in ultima dumtaxat uersus parte accepta propriam impleat thesin. igitur |tetrasyllabi pedes erunt omnes sedecim, ut geminato numero ea<dem> |taxatione trisyllabos, quam illi disyllabos, antecedant. in quibus spatia |temporum a tetrachrono ad octachronum, id est a quattuor temporibus ad |octo, producuntur. quorum origo proceleumaticus e quattuor breuibus |subsistens, ut Minucius, habebit contrarium dispondeum, e quattuor longis |scilicet, ut compositum a spondeo nomen ostendit, qui solus in |tetrasyllabis octrachronos siue octasemus inuenitur, cuius exemplum Calliclides, |haud alias quam spondeus inter disyllabos tetrachronos est. sequitur |antispastus, cuius prima et ultima breuis, mediae duae longae, id est ex |iambo et trochaeo compositus, ut Aristippus. huic contrarius est |choriambus ex longa et duabus mediis breuibus et longa, scilicet ex trochaeo et |iambo copulatus, ut Penelope. quorum mensura mutato tantum inter se |temporum ordine [apud eos] congruit. at cum prior breuis subiecta longa, |rursus breuis longa terminante componitur, erit diiambus pes, id est e |duobus iambis adnexus, ut Simonides. rursus cum praecedentem longam |sequitur breuis, geminatum hoc facit ditrochaeum, ut Zenodorus. |consimilis ferme his et illa ionicorum ordinatio est. nam praeeuntibus duabus |longis subiectae duae breues, ueluti spondeo pyrrichius adnexus, ionicum | ἀπὸ μείζονος procreabunt, ut Demetrius. rursus mutato temporum situ, |cum breues in prima sede, <in> secunda autem longae constituuntur, id est |pyrrichio spondeus iugatus, ionicum ἀπὸ ἐλάσσονος gignit, ut Diomedes. |sequuntur paeonici pedes numero quattuor, qui sunt pentasemi: sescupli |enim ratione subsistunt, ideoque metris minime utiles existimantur. sed |<et> epitriti dicti ob adiectionem tertiae partis * quam sunt paeones, |0048| meritoque a Graecis ita dicti ἐπίτριτοι: nam sunt heptasemi. unde ex |tetrasyllabis, qui sunt numero XVI quattuor tantum utiles adseruntur, id est |choriambus et antispastus aequalitatis ratione constantes, sed et ionici |duo, ceteris decem non adeo necessariis: nam ditrochaeum et diiambum |inter disyllabos magis aptos haberi uolunt. igitur paeon primus erit prima |longa cui tres continuae breues adhaerent, ex trochaeo et pyrrichio |copulatus, ut Caecilius. secundus paeon praecedente breui, sequente longa, |cui subiciuntur duae breues, ex iambo et pyrrichio formabitur, ut |canephorus. tertius e duabus breuibus, longa tertia, quarta breui syllaba, |compositus ex pyrrichio et trochaeo, ut Epicurus. quartum autem quarta |longa, tribus breuibus syllabis in prima regione positis, ex pyrrichio et |iambo conexum accipiemus, ut Diogenes. supersunt epitriti, qui et hippii, |adaeque numero quattuor, quod[que] est ueluti genus paeonicorum, |praesertim cum sint spatio temporum dispares, forma consimiles: sunt |enim heptasemi, id est temporum septem. quorum primus priore |syllaba breui, sequentibus longis tribus, ex iambo et spondeo constabit, |ut Aristocles. secundus e longa et breui, subiunctis ei duabus longis, |erit ex trochaeo et spondeo copulatus, ut Archimedes. tertius, in quo |primae duae longae, tertia breuis, longa ultima, ex spondeo et iambo |concretus uidebitur, ut Demosthenes. restat complendo tetrasyllaborum |pedum numero epitritus quartus, quem primae tres longae, quarta in |ultimo breuis ex spondeo et trochaeo conexum esse demonstrant, ut |Irenaeus. |hac inspectione conicere poteris, quem ad modum ex disyllabis et |trisyllabis pentasyllabi, sed et geminatis trisyllabis hexasyllabi pedes |formati uideantur, quorum syllabatim per tempora species comprehendi |poterunt. nam etiamsi propriis nominibus, ut alii pedes, minime exprimuntur, |tamen situ syllabarum et substantia temporum manifesti sunt * qui |rursus soluti exigente usu ad proprium statum condicionemque |reuocabuntur. igitur cognatio et quaedam ad incrementum propagatio, qua pedes |a primordio multiplicati noscuntur, talis est. nam ex primigeniis duobus |pyrrichio et spondeo adquisitis facta temporum permixtione iambo et |0049| trochaeo quattuor disyllabi pedes effecti sunt. quorum status adiectione |syllabarum simul ac temporum propagatus in trisyllabos pedes octo |processit, qui pari ratione adcrescentes tetrasyllabos ex se geminato |trisyllaborum numero XVI ediderunt. rursus XVI tetrasyllabi simili ut superiores |geminatione triginta et duo ex se schemata, id est figurationes, pedum |pentasyllaborum reddiderunt. hi quoque dum per syllabas, ut priores, |augentur ac tempora, hexasyllabos pedes pari ratione in schematibus |sexaginta et quattuor simili duplicatione protulerunt. ita [ut] summa |omnium ad centum uiginti et quattuor pedes redacta est, ita ut simplices |numero duodecim, compositi centum et duodecim habeantur. hi aut |eiusdem inter se mensurae sunt aut sescuplo anteeunt aut duplo. ex quibus |magis mele et rhythmi lyricorum modulorum quam metra formari poterunt. |incipiunt autem et porriguntur tempora in pentasyllabis a quinque usque |ad decem, id est a pentasemo ad decasemum χρονικῇ παραυξήσει, ut sit |pentasemus Philopolemus e quinque breuibus, a a a a a; decasemus autem |e quinque longis, ut Atroxiclides, cuius canon per quinque b b b b b |signabitur. item hexasyllabi ab hexasemo ad duodecasemum χρονικῇ | παραυξήσει, ut Menelaophorus e sex breuibus: huius canon a a a a a a, |qui est duplex tribrachys. alter e sex longis, quibus tempora duodecim |subsistunt, ut Callistochermedes, qui est duplex molossus, hoc canone |signabitur, b b b b b b, ut sit duodecasemus. |non parua autem in pentasyllabis copulandis quaestio est, qua |colliguntur differentiae figurarum. namque interest mediam syllabam cui parti |uelis adnectere. aliud est enim, si duabus praecedentibus sociata faciat |coniunctionem ex trisyllabo et disyllabo; contrarium autem, si a duabus |praecedentibus diuulsa postremis duabus subsequentibus copuletur, ut sit |coniugatio e disyllabo et trisyllabo. qui fit ut multiplex harum figurarum |numerus per differentias oriatur. erit igitur in exemplo hic uersus, |«armiger in Ida pede uago litora petens». |nam si ut trochaicum scandas, erunt omnes coniugationes e trochaeo et |anapaesto; si contra, ut a trisyllabo incipias, erunt omnes coniugationes |ex dactylo et iambo et efficietur iambicus uersus. iuxta quae intellegi |datur uaria diuisione coniugationum naturam uersuum uel a trochaico in |iambicum uel ab iambico in trochaicum posse transduci. hoc igitur de |cunctis triginta duobus pentasyllabis pedibus accipiendum est: quae quidem |uariatio non in aliis quam in pentasyllabis coniugationibus euenire |0050| consueuit causa mediae syllabae, quae mouetur, cum aut praecedentibus aut |subsequentibus syllabis copulatur. | de metris |metrum est compositio pedum ad certum finem deducta seu dictionum |quantitas et qualitas pedibus terminata uel rhythmus modis finitus. prima |autem metra sunt syllaba breuis <et> syllaba longa: ex his enim metimur |ipsos pedes ac rursus ex pedibus metra et deinceps de metris carmina. |initium autem metri coniugatio syllabarum, ex quibus colligitur totius |qualitas metri. iudicium uero in auribus et auditu est. |species igitur metrorum sunt quattuor, epica, melica, comica, tragica. |epos est proprie heroicum metrum, quod diuinarum humanarumque rerum |et uel maxime heroum facta uersu hexametro comprehenduntur, quod |Graeca significatione dictum putant ἀπὸ τοῦ ἕπεσθαι ἐν αὐτῷ τὰ ἑξῆς | μέρη τοῖς πρώτοις, id <est> quod primas partes eius ceterae insequantur. |hoc metro Homerus heroum uirtutes est persecutus, sicut Horatius refert |dicens |«res gestae regumque ducumque et tristia bella / |quo scribi possent numero, monstrauit Homerus». |idem et pythium, quod interfecto pythio dracone compositum esse dicatur, |cum Delphorum incolae laudem Apollinis ita persequerentur, |«ἰὴ παιάν, ἰὴ παιάν, ἰὴ παιάν», |quod constat ex spondeis sex. idem erit et iambicum trimetrum, si ι |litteram, quae dichrona est, corripias. in his enim [dactylo et iambico] |metrorum omnium fundamenta subsistunt. hoc quidam a Lino Apollinis |antistite, alii ab Orpheo, non nulli ab Homero inuentum putant. melicum |autem siue lyricum, quod ad modulationem lyrae citharaeue componitur, |sicut fecit Alcaeus et Sappho, quos plurimum est secutus Horatius. carmen |autem lyricum, quamuis metro subsistat, potest tamen uideri extra legem |metri esse, quia libero scribentis arbitrio per rhythmos exigitur. tragicum |autem, quod trimetro magis uersu componitur, quo usi sunt Sophocles et |Euripides. comicum uero uaria uersuum et modulorum lege compositum |reperitur, sicut plerumque apud Menandrum, sed et alios, cognoscimus. |metrorum genera alia a dis appellata, ut dithyrambicon, priapicon; alia |0051| ab inuentoribus, ut archilochium, sotadium; alia ab his qui crebrius |usurparunt, ut sapphicum, ascelepiadicum; alia a qualitate pedum, ut |iambicum, dactylicum, anapaesticum; alia a numero pedum, ut trimetrum, |tetrametrum, hexametrum; alia a numero syllabarum, ut heptasyllabon, |hendecasyllabon. |metrum autem bifariam accipiemus: nam aut poeticum metrum est |aut bioticum. bioticum metrum est quod in usu uitae et humana |conuersatione taxatur, quod ipsum accipietur modis quattuor: primo per spatium |longitudinis, ut metrum cubitale, pedale, palmale; secundo per ponderum |examen, ut in libra, uncia, scripulo; tertio per qualitatem acerualem, ut |in modio, sextario, hemina; quarto per qualitatem umidam et fluxam, ut |in cyatho, congio. poeticum uero metrum, quod a poetis per syllabas |pedum et uersus figuratur, et ipsum intellegetur modis quattuor: per |tempora, ut syllaba longa <aut> breuis cum dicitur; per numeros, quia certa |syllabarum dinumeratione metrum finitur; per qualitatem pedum, quia |certis pedibus uersus quique procedunt, unde iambica trochaica et |dactylica metra dicuntur; per numerum pedum, quia uersus pro mensura sua |quisque trimeter et tetrameter et hexameter intellegitur. |hexametrum poetae appellarunt, quod sex pedibus ingrediatur, quos |metra eodem modo Graeci nominant, sicut et illa quibus metimur, cum |et trimodium sit certa mensura et modius et hemina nihilo minus et |cyathus, exigua mensurae portio, parique ratione decempeda et pes et digitus. |sic et totus uersus metrum et singuli pedes, quibus cum metimur, metra |nominantur. itaque quia sunt uerba rebus pauciora * nam propter |infinitam rerum multitudinem cum nequaquam omnibus uocabula propria |inuenirentur, quae ratio loquendi flagitabat, translaticie a quacumque re |simili ac proxima pleraque appellari coeperunt, ut in montibus uertices, |in uitibus flagella, in exercitu acies alae et cornua, in surculis gemmae |et cetera per metaphoran translata. quidam autem non pedem metrum |esse uolunt, sed syllabam, quod hac ipsum quoque pedem metiamur et |quod finita esse mensura debeat; pedes autem in uersu uariantur. alii |rursum nec pedem nec syllabam metrum putant esse dicendum, sed tempus, |quia omne metrum in eo quo metimur numero finitum est, ut decempeda |0052| (non enim modo decem habet, modo undecim, modo duodecim pedes, sed |semper decem): unde pedem metrum esse non posse, quia in uersu modo |unus est dactylus, modo duo, seu spondei, interdum incurrunt trochaei aut |amphimacri, quorum diuersitate iuxta spatia temporum metrum, quod |certam mensuram habere debeat, nequaquam finitum inueniri. nobis |superuacua uidetur esse pugna uocis, cum de re conueniat, siquidem metrum |et in syllaba et in tempore et in pede constitutum ad unam summam |decurrat. horum etenim omnium cognita potestate superuacua est lis |omnis. nam cum temporibus syllabam metiamur, syllabis pedes, pedibus |uersum, conexum inter se ius omnium reperimus; quem ad modum cum |pedale uel libra metitur aliquid, est in illis uncia, est semuncia, est digitus |uel ab eo minus quippiam, per quas portiunculas ipsum pedem |computamus et libram. simili modo metrum erit et in tempore et in syllaba et |in pede; sed minimum metrum tempus, id est breuis syllaba, erit, maius |quod ex duobus temporibus, e quis et pes stabit. nec minus pro metro |frequenter colis utimur, cum aliquam oden compositam ex strophe et |antistrophe et epodo metimur per cola. carmen uero ipsum uersibus |aestimamus. |metra autem omnia quattuor modis uariantur, adiectione, detractione, |transmutatione, concinnatione. ita fiunt innumerabiles species ortae ex |prototypis nouem, id est dactylico, iambico, trochaico, anapaestico, |paeonico, proceleumatico, ionico ἀπὸ μείζονος, ionico ἀπὸ ἐλάσσονος, |choriambico. his adiciunt antispastum loco proceleumatici: namque is |anapaestico plerumque subditus caret auctoritate; non nulli eum in specie |decima recipiunt. quorum omnium exempla plura in uersu sui cuiusque |metri breuiter ut ostendam, haec erunt. et primo dactylici siue heroici |metri, ut |«arma uirumque cano T(roiae) q(ui) p(rimus) a(b) o(ris)». |anapaestici tetrametri catalectici, ut |alius cithara sonituque potens uolucres pecudesque mouere: |iambici trimetri acatalecti, ut |«beatus ille qui procul negotiis»: |trochaici tetrametri catalectici, ut |«Roma, Roma, cerne quanta sit deum benignitas»: |ionici ἀπὸ μείζονος tetrametri brachycatalecti, ut |0053| «Galli timidi semianimes tergora uertunt»: |ionici ἀπ᾽ ἐλάσσονος tetrametri acatalecti, ut |«miserarum est neque amori dare ludum neque dulci»: |choriambici tetrametri acatalecti, ut |Lydia dic perdere <cur> hunc cupias, quid retices: |antispastici tetrametri brachycatalecti, ut |libens hoc tibi persoluo, nihil me sic iuuat: |paeonici tetrametri catalectici, |«sic Tiberis inplacidus in maria labitur»: |proceleumatici tetrametri catalectici, ut |«nemus aue reticuit, ager homine silet». |igitur ex his generalibus nouem metris, quae prototypa et primiformia |diximus, composita fiunt metra, cum inuicem sibi per hemistichia |copulantur, quae Graeci σύνθετα, id est coniuncta atque composita, appellant. |cum hemistichio iambico iungitur hemistichion trochaicum aut anapaesticum |colon cum dactylico seu quolibet alio, de quibus et ceteris in processu |dicemus. |metra autem quaedam singulis pedibus, quam monopodiam, quaedam |binis, quam dipodiam uocauerunt, scandi moris est (hanc nos |coniugationem appellamus): et per monopodiam quidem sola dactylica, per |dipodiam uero cetera. igitur cum hexameter uersus metrorum omnium finis |ac summa sit, hi qui epici non sunt, si per singulos pedes feriantur, |excedant necesse est modum hexametri uersus. unde per dipodias feriuntur, |ut, etiamsi decem pedum fuerint, non decametri appellentur, sed |pentametri, quinque scilicet dipodiis computatis. | de colis metrorum |consideranda praeterea in metris cola, quae Latine membra, item |comma, quod caesum a nobis proprie dicitur, id est extrema et exigua |pars in metris (mensura enim seu modus metrorum huius modi accipietur: |nam extremum in his atque ultimum, quod monometron dicitur, constat |0054| ex uno pede, maximum uero usque ad periodum decametrum porrigetur). |quorum differentia talis est: colon est membrum quod finitis constat |pedibus, comma autem in quo uel pars pedis est. erunt itaque cola |particulae solutorum metrorum, ut * «arma uirumque cano». omnis |autem uersus κατὰ τὸ πλεῖστον in duo cola diuiditur. abusiue autem |etiam comma dicitur colon. his quidam adiungunt stichum, id est uersum, |sub huius modi differentia, ut sit uersus qui excedit dimetrum [unde et |hemistichium dicitur], colon autem et comma intra dimetrum. erit itaque |colon, cum integrae fuerint syzygiae; comma uero, cum imperfectae. |proprie autem Graeci cola dicunt quaecumque circa iuncturas aut artus |porrecta sunt in longitudinem [membra]: unde Euripides |«καὶ κῶλα κώλοις τετράπουν μιμήσομαι» |[unde dictum melos, brachia scilicet et femina]. nec immerito apud |quosdam haec communiter mele appellantur, quae nos carmina |interpretamur et membra, quia mele Graeci diuisas membrorum uocant |partes. ergo uersus, cum [ex] ea qua coniunctus erat parte dissoluitur, |cola efficit; cum uero ea qua coniunctus erat parte absciditur, |particula, quae diuulsa ex eo est, comma dicetur, ut in illis uersus |0055| soluatur, in his caedatur. nam periodus, quae Latina interpretatione |circuitus uel ambitus uocatur, id est compositio pedum trium uel quattuor |uel complurium similium atque absimilium, ad id rediens, unde exordium |sumpsit, sicut temporis lustrum uel sacrorum trieteris, dicitur in |poematis, quando non uersus omnes <eodem> metri genere panguntur, sed ex |uariis uersibus carmen omne compositum per circuitum quendam ad |ordinem suum decurrit. περίοδος dicitur omne hexametri uersus modum |excedens, unde ea quae modum et mensuram habent metra dicta sunt. |subsistit autem ex commatis colis et uersibus. | de uersu |uersus est, ut Varroni placet, uerborum iunctura, quae per articulos |et commata ac rhythmos modulatur in pedes. incipit autem a dimetro |et procedit usque ad hexametrum, in his dumtaxat uersibus qui per |singulos pedes dirimuntur; in illis autem, qui per dipodiam, usque ad |tetrametrum uel pentametrum, non numquam hexametrum procedit. quibus |de diuisione ac scansione suum cuique nomen est. quos Latine taxatione |simplicium <pedum appellauerunt, cum> senarios trimetros, octonarios uero |tetrametros uocauerunt. abusiue uel haec appellatio habebitur, cum sincera |et propria significatione Graecorum uersus herous hexameter epos dicatur. |apud nos autem uersus dictus est a uersuris, id est a repetita scriptura |ex ea parte in quam desinit. primis enim temporibus, sicut quidam |adserunt, sic soliti erant scribere, ut, cum a sinistra parte initium facere |coepissent et duxissent ad dextram, sequentem uersum a dextra parte |inchoantes ad sinistram perducerent: quem morem ferunt custodire adhuc |in suis liris rusticos. hoc autem genus scripturae dicebant bustrophedon |0056| a boum uersatione, unde adhuc in arando ubi desinit sulcus et unde alter |inchoatur uersura proprio uocabulo nuncupatur. omnis autem uersus ab |integra parte orationis incipit et in integram desinit exceptis his, quae in |comoediis ioculariter dicta corrupta aut semiplena efferuntur, aut quae |raro apud epicos metri necessitate diuiduntur, ut apud Vergilium «septem |subiecta trione». pari ratione in uersu et apocope praecepta est, id |est subtractio syllabae syllabarumue cuiuslibet <partis> orationis metro cogente |facta, quae siue in uerbo siue in nomine acciderit, pro integra parte |orationis accipietur, ut «endo sua do», id est in sua domo. item «ac |famul infimus esset» pro famulo. similiter |«proras detondete et <de>spoliate guberna», |id est gubernacula, sicut diximus, metri necessitate. uersus autem distat |a metro, quod in uersu statim auditur et metrum, in metro autem non |statim uersus. | de poetice |qui uersus facit παρὰ τὸ ποιεῖν dictus est ποιητής, Latina lingua |uates, quod uerba modulatione conectat. uiere enim conectere est; unde |uimen dictum uirgulti species et uitis et uietores. poetice est ars ipsa: |nam poesis et poema distant eo, quod poema <uno> tantum modo clauditur |carmine, ut tragoedia uel rhapsodia, poesis autem ex pluribus, id est |corpus operis confecti, ut Ilias Homeri et Aeneis Vergilii. |poematum autem seu carminum species sunt tres: alia enim a Graecis | κατὰ στίχον, alia συστηματικά, alia μικτά dicuntur, quae etiam | ἀμετάβολα et μεταβολικά. igitur κατὰ στίχον sunt quae eodem metro |constant, ut metrum epicum Homeri et Maronis nostri, uel quod ex trimetris |0057| et tetrametris continuis subsistit aut colis aut commatibus eiusdem metri; |systematica autem, quae ex plurimis metris neque ex uno uersu aut eodem |colo uel commate continentur, ut sunt epodoe et quae apud lyricos |inuenimus, quae syzygiis gradiuntur; mixta autem, quae partim sunt κατὰ στίχον |partim ex trimetro et tetrametro mixta, quamquam non [in] uno uersu |semper sensus expleatur, ut in elegia uel epodis: nam neque per se uersus |hexameter sine sequente pentametro elegiacum metrum implebit, neque |in epodis singuli uersus sine clausulis suis et adsequellis audiri poterunt |epodoe, quae similiter κατὰ δίστιχον fiunt. eadem ferme ἀμετάβολα et | μεταβολικά erunt. nam ἀμετάβολα dicta sunt quae sui generis qualitatem |mensuramque semper obtinent, ut sunt Homeri carmina et ea quae κατὰ | στίχον appellari diximus; μεταβολικά autem, quae ab aliis metris ad |alia genera transitum faciunt, qualia esse tragica et comica paulo ante |memoraui. nam et Menander in comoediis frequenter a continuatis |iambicis uersibus ad trochaicos transit et rursum ad iambicos redit. haec |etiam in carminibus, quae mutuo adnexa ita ex se pendent, ut alterum |sine altero audiri non possit, προῳδικά et ἐπῳδικά uocauerunt, id est |antecantatiua et postcantatiua, ut sit [in hexametro] προῳδικόν ipsum |epos, ἐπῳδικόν uersus pentameter, qui ei subiungitur in elegiis. item |<ante>cantatiuum erit trimeter iambicus, ut |«ibis liburnis inter alta nauium»; |erit dimeter postcantatiuum, |0058| «amice propugnacula». |et quaecumque alio quolibet metro scripta sequentes clausulas quorumlibet |metrorum ad se trahunt, ita appellabuntur, quia proodicis uersibus | ἐπᾴδονται, id est accinuntur. | de strophe et antistrophe et epodo |pleraque lyricorum carminum, quae uersibus colisue et commatibus |componuntur, ex strophe et antistrophe et epodo, ut Graeci appellant, |ordinata subsistunt, quorum ratio talis est. antiqui deorum laudes |carminibus comprehensas circum aras eorum euntes canebant, cuius primum |ambitum, quem ingrediebantur a parte dextra, στροφήν uocabant; |reuersionem autem sinistrorsum factam completo priore orbe antistrophon |appellabant. dein in conspectu deorum soliti consistere cantici reliqua |persequebantur, appellantes id epodon: nam epodos est tertia pars aut |periodos lyricae odes. igitur quod post στροφήν et ἀντιστροφήν ἐπῇδον |dicebant epodon [quod est supercanere]. hinc sumptum uocabulum in |has epodos, quae binos uersus impares habent: nam ut illae canticum |finiebant, sic hae sensum uersu insequenti. hoc quia e tribus subsistit, |appellatur τριάς † ita ut omnis et στροφή et ἀντίστροφος ἐπῳδός |totidem habeant syllabas in proxima periodo, quae subicitur priori, ut sit |aut ἰσόμετρος aut ἰσόχρονος quolibet metro seu rhythmo subsistens; |quoniam sicut dextra manus impares habet digitos, sed horum pares sunt |sinistrae manus, si conferas, digiti, sic et strophes cola, cum sint |dissimilia * in proxima epodo subiectae triados. obseruabis autem ut |0059| temporibus, non syllabis pedes diuidas, ut soluantur duae longae in quattuor |<breues> et tetrasyllabo pede pro disyllabo utaris parique uice quattuor |syllabarum breuium tempora in duo contrahantur, quod per necessitatem |fieri licet, ut aut diuisae numero respondeant aut coniunctae temporum |spatiis occurrant, quod et in ceteris metris generali praecepto seruabimus. |inter haec sunt quaedam carmina quae monostropha appellantur, quod |duas periodos et eas pares habeant neque epodo, ut alia, concludantur. |praeterea reperitur non numquam huius modi compositio uersuum in |carminibus, non ut prima compositio secundae compositioni, sicut in | στροφῇ et antistropho, respondeat, sed ut prima tertiae, secunda quartae |similis habeatur, quae compositio κατὰ περικοπὴν ἀνομοιομερῆ dicitur. |est enim περικοπή carmen subsistens ex strophe et antistropho et epodo. |<quibus si> uel bis uel ter uel saepius carmen concludatur, μονοπερίκοπον |nominatur. si uero dissimilia inter se in pericopis cola iungantur, | πολυπερίκοπον nuncupatur, quando non sollemni continuatione, sed per |distantiam et uarietatem in pericopis periodi compleantur, id est tres partes |[ea] e quibus pericope subsistit. quae ἀνομοιομερῆ merito diximus, id est |dissimilium partium copulatione periodi conclusio, siquidem inducta prima |strophe et antistrophe rursus aliam strophen et antistrophon praecedentibus |dissimilem adferant et rursus tertiam nihil duabus praeeuntibus similem |et quartam aeque a ceteris discrepantem. cui uarietati solent illud |adiungere, ut postrema epodos cunctis dissimilis aliquando iungatur, quod non |tantum tragici sed et lyrici auctores in epodis saepe fecerunt. |hoc loco non supersederim dicere esse breuia cola, quae post strophen |et antistrophon supercini moris est, quae iam non epodoe, sed ἐφύμνια |dicentur, ut est ἰὴ παιάν. haec enim uel hymnis uel dithyrambis |supercini moris est, quae [de epodicis carminibus] si quando praeponuntur, | προύμνια, si autem post antistrophon collocentur, μεθύμνια |nuncupabuntur. |0060| hoc genus in sacris cantilenis ferunt quidam instituisse Theseum, qui |occiso Minotauro cum apud Delum solueret uota, imitatus intortum et |flexuosum iter labyrinthi cum pueris uirginibusque, cum quis euaserat, |cantus edebat, primo in circuitu, dehinc in recursu, id est στροφῇ et | αντιστρόφῳ. alii tradunt hoc sacrorum cantu concentum mundi |cursumque ab hominibus imitari. namque in hoc quinque stellae quas erraticas |uocant, sed et sol et luna, ut doctiores tradunt philosophorum, |iucundissimos edunt sonos per orbes suos nitentes. igitur concentum mundi |cursumque imitans chorus canebat dextrorsumque primo tripudiando ibat, |quia caelum dextrorsum ab ortu ad occasum uoluitur; dehinc sinistrorsum |redibat, quia sol lunaque et cetera erratica sidera, quae Graeci πλανήτας |uocant, sinistrorsum ab occasu ad ortum feruntur. tertio consistebant |canentes, quia terra, circa quam caelum rotatur, immobilis medio stat |mundo. de qua re Varius sic tradidit, |«primum huic / |neruis septem est intenta fides / |uariique apti uocum moduli, / |ad quos mundi resonat canor in / |sua se uestigia uoluentis». |item et Varro |«uidit et aetherio mundum torquerier axe, / |et septem aeternis sonitum dare uocibus orbes / |nitentes aliis alios, quae maxima diuis / |laetitia est. at tunc longe gratissima Phoebi / |dextera consimiles meditatur reddere uoces». | de metrorum fine seu clausula |nunc de metrorum, prout uersus processerit, praescripto et legitimo |fine clausulaque dicemus. nam metrica lege in fine uersuum quadripertita |conclusio est, per quam exitus metri statusque dinoscitur, utrum pede |0061| seu semipede uel dipodia sit terminatum. hanc Graeci κατάληξιν uocant, |id est cum legitimum metrum in syzygia simplicem pedem, in monopodia |uero, id est in simplici pede, syllabam perdit. huius species sunt |quattuor. nam aut acatalectum est aut catalecticum aut brachycatalectum aut |hypercatalectum, id est cum in fine uersuum nunc desunt, nunc |exuberant syllabae aut manent integrae. est igitur catalecticum, quotiens in fine |uersus syllaba una pro toto pede accipitur atque ita posita uelut refrenat |et cohibet metri cursum; acatalectum autem, quod nouissimum pedem |integrum pro condicione sui metri obtinet, cui nihil abundat aut deest; |brachycatalectum uero, cum uno pede, id est duabus syllabis, metrum |imminuitur et pro dipodia pes unus ponitur, scilicet cum dipodiae feriuntur |(hoc metrum quidam colobon uocant: miuron enim una fit syllaba |detracta); hypercatalectum contra, cum metrum in postrema parte uersus |una syllaba abundat ultra quam exigit dipodiae numerus pro lege uersus |oppositi terminatus. id ut planius sub exemplo heroici uersus faciam, |erit acatalectum quod integris suis pedibus et modis finitur, ut |«arma uirumque cano, Troiae qui primus ab oris»; |catalecticum, si una syllaba ei detrahatur, ut |arma uirumque cano, Troiae qui primis ab o; |brachycatalectum, si duae, ut |arma uirumque cano, Troiae qui primus ab; |hypercatalectum, si una amplius quam uersus integer exigit syllaba |exuberet, ut |arma uirumque cano, Troiae qui primus ab orisque. |quod in omni genere metrorum obseruabitur. rursus, ut exempla etiam ex |his metris, quae coniugationibus gradiuntur, proferamus, cum ad perfectam |coniugationem pes integer deest, erit brachycatalectum, ut est hoc |tetrametrum, |quis non adultas detrahat ramo uoluptates |(habet enim tres integras coniugationes et quartam uno pede breuiorem); |catalecticum autem, cum perfectae coniugationi non pes, sed syllaba |amputatur, ut est hoc tetrametrum (habet enim quartam coniugationem una |syllaba breuiorem), |«caeruli Neptune rector, Conse litorum potens»; |acatalectum autem, cui, ut supra diximus, neque deest ad integram |coniugationem neque abundat quicquam, ut est hoc trimetrum, |0062| «amare nolo nec dolere, Clinia»; |hypercatalectum uero, cum ad integram coniugationem una abundat |syllaba, ut est hoc trimetrum, |caduca popli coma glauca iam per agros. |sed metra magis gaudent catalecticis conclusionibus. proprie autem iambica |metra gaudent acatalectis et catalecticis et hypercatalectis conclusionibus, |aduersantur autem brachycatalectis. trochaica uero hypercatalectis reiectis |residuas conclusiones admittunt. choriambica autem et antispastica isdem |conclusionibus, quibus etiam iambica, laetantur. ionica autem trochaicis |depositionibus sociantur, et ideo hypercatalecta illis exosa sunt. dactylica |uero et anapaestica magis acatalectis delectantur. |praeter has autem depositiones est aeque quae δικαταληξία nominatur, |cum ex diuersis metris uersus sub unius figura componitur. nam si sit |dactylica tetrapodia et ithyphallicus, id est si post quattuor dactylicos pedes |tres continui trochaei subiciantur, isque uersus quasi uniformis pronuntietur, | δικαταληξίαν patitur, quoniam quarto pede dactylico et pars orationis et |acatalecti metri finis includitur, atque ita rursum trochaicum dimetrum |brachycatalectum adiungitur, quod ithyphallicum nominatur, ut est |tunc et amoris amor uenit improbus aliger Cupido. |occasio suggerit hoc loco etiam illud dicere, quaedam metra |familiariter propriis pedibus terminari. nam iambica acatalecta iambis, |catalectica iambo superfluente syllaba; similiter trochaica et anapaestica suis |libentius terminantur. contra quaedam alienis depositionibus gaudent, ut |antispastica et choriambica iambicis coniugationibus, ionica autem utraque |trochaicis, siquidem sint his finitima et familiaria metra singula singulis: |non enim solum in fine ponuntur, sed et in medietate uersuum et inter |initia coniunguntur. |scias autem in omni metro nouissimam syllabam ἀδιάφορον, id est |indifferentem esse. nihil enim metri interest, utrum illa longa sit an |0063| breuis, ea uidelicet ratione, quia distinctionis mora breue tempus extendit. |longam autem syllabam pro breui accipi finalem ea ratione putauerunt, |qua reperiuntur in metris longae plerumque pro breuibus positae, quas |communes uocant, ut est «insulae Ionio in magno». unde fit ut in |omni metro nouissima syllaba indifferens habeatur. nam Aristoxenus |musicus dicit breues finales in metris, si collectiores sint, eo aptiores |separationi uersus a sequente uersu fieri; idcircoque in sexta sede <trimetri |iambici> trisyllabos figura non ponitur, quia moram habet. at contra |disyllabos familiaris est, quia celerius desinit, et eo magis, si posteriorem |syllabam breuem habuerit. | de epiploce id est metrorum amplexione |nunc de metrorum conexionibus, quas epiplocas Graeci appellant, |dicemus. adiectione enim et detractione per syllabas et tempora iis |accidentia metra uariantur. dicta autem epiploce, id est amplexio, a |metricis eo, quod copulari metra metris diuersa his adiectionibus uel |detractionibus aut etiam translationibus uideantur. harum species sunt tres, |quarum prima trisemos, secunda tetrasemos, tertia hexasemos dicitur, ex |eo quod e tribus et quattuor et sex temporibus subsistant, quae <additis |uel> detractis ab initio uersus primis syllabis diuersa metrorum genera |informant. quarum prima erit ἐπιπλοκὴ δυαδικὴ τρίσημος, id est cum |iambicis trochaica conexa uariantur in species duas utrasque trisemas, ut |diximus, temporum trium. in coniugatione uero hexasemoe sunt, id est |temporum sex. nam iambico uersui, ut est |«paratus omne Caesaris periculum», |si adieceris longam, efficies trochaicum, ut |o paratus omne Caesaris periculum. |rursus trochaico si detrahas primam syllabam, iambicum efficies, uelut |est celer phaselus ille quem uidetis * |at cum dactylicis anapaestica sociantur similiter, ἐπιπλοκὴν δυαδικὴν | τετράσημον faciunt, ut «arma uirumque cano»: huic si accesserint duae |breues, fiet anapaesticum, ut ades arma uirumque cano: rursus adiecta longa |fiet dactylicum, ut |pro ades arma uirumque cano. |0064| quod adaeque ut supra per duas species uariatum est, dactylici et |anapaestici, et ideo δυαδική, id est duarum amplexio, tetrasemos autem propter |quattuor tempora, quibus uterque pes extenditur, appellatur, qui in |coniugationem copulati octasemi fiunt. obseruabis autem in hac specie semper duas |breues aut adicere aut detrahere, longam unam, quia est uterque pes |trisyllabos. tertia ἐπιπλοκή est in ionicis duobus et choriambo et antispasto, quae | τετραδική hexasemos dicitur, id est amplexio quadra: quattuor enim pedes |sibi mutuo conectuntur; temporibus autem sex constant. nam cum sit |hic uersus ionici minoris, |«dea fecit dea belli / dominatrix Phrygas», |adiecta longa fit choriambicon, ut |cur dea fecit dea belli dominatrix Phrygas: |rursus adiecta alia longa efficiet ionicum maiorem sic, |hoc cur dea fecit dea belli dominatrix Phrygas: |item adiectio breuis quartam speciem in pede antispasto procreabit ita, |et hoc cur dea fecit dea belli dominatrix Phrygas. |adaeque et hic uersus apud Horatium, |«miserarum est neque amori dare ludum neque dulci», |constat ex ionico minore: huic si copulaueris longam, erit choriambicum, |quam miserarum est neque amori dare ludum neque dulci: |item longa alia apposita facit ionicum maiorem, ut |o quam miserarum est neque amori dare ludum neque dulci: |breuis autem praelata antispastum informabit sic, |et o quam miserarum est neque amori dare ludum neque dulci. |ad summam omnis ἐπιπλοκή propriis pedibus nulla intermixtione aliorum |subsistens suis usque ad ultimum pedibus terminabitur. sin autem alios |admiserit, uariabitur. nam familiare est utrisque ionicis trochaicas sibi |bases admiscere. ergo sincerum μονοειδές, mixtum autem ὁμοειδές |uocabitur. | de tome siue incisione uersuum |incisiones etiam uersuum, quas Graeci τομάς uocant, ante omnia in |hexametro heroo necessario obseruandae sunt (omnis enim uersus in duo |cola formandus est): qui herous hexameter merito nuncupabitur, si |competenti diuisionum ratione dirimatur. sex enim pedum percussio uersum |0065| quidem hexametrum, non tamen heroum [quem epicum], si legem |incisionis non tenuerit, faciet. quarum prima penthemimeres tome dicitur, |cum post duos pedes sequens syllaba plenam orationis partem distinguit, |cuius exemplum erit «quam Iuno fertur». uerbum enim post duos |pedes concluditur ac determinatur syllaba, quae in metro semipes habetur, |ut sequens sermo ab integra parte orationis incipiat. geminata autem |penthemimeres tome uersum pentametrum complet, ut |quam Iuno fertur, quam Iuno fertur. |secundam diuisionem hephthemimeren Graeci dixerunt, quae tribus |pedibus emensis adicit syllabam completque sensum quacumque orationis |particula. huic, sicut et superiori, nomen inditum ex eo est, quod |tribus pedibus et una syllaba, id est semipede, quae in arsi et thesi |septem motus efficiunt, uersum diuidat. cuius exemplum erit «quam |Iuno fertur terris». nam post tres pedes suprema ris syllaba sensum |complet. erunt igitur hae duae tomae principales, ut dictum est, heroici |uersus incisiones, quibus similiter et iambici uersus trimetri diuiduntur. |sed his in heroo duae aliae accedunt. nam si harum neutram inueneris, |tertium trochaeum in uersu conquires, id est penthemimeren disyllabo |clausam, ut est «infandum regina». nam percussis duobus pedibus |tertius pes trochaeus est, gina, cui coniuncta breuis iu secundum legem |uersus hexametri dactylum complet. bes autem syllaba et sensum |superioris coli integrat, ut fiat hephthemimeres, et sequentis pedis initium |inducit. eodem modo et quartus trochaeus accipietur, qui raro admodum |reperietur, ut est |quae pax longa remiserat, arma nouare parabant. |quartus pes trochaeus, arma: uide hephthemimeren disyllabo clausam, ut |supra, cui adnexa breuis no syllaba dactylum lege heroici uersus implet. harum |si nullam in hexametro speciem inueneris, heroum uersum iure ac merito |negabis. non numquam autem euenit ut in eodem uersu plures incisiones, |id est penthemimeren et hephthemimeren et eam quae quarto <pede> [caesura] |partem orationis terminat, quam bucolicen Graeci dicunt, reperiamus, ut |«arma uirumque cano, Troiae qui primus ab oris». |nam iae qui, pes in uersu quartus, eam diuisionem explicat, quam bucolicen |uocari dictum est, sub qua <quattuor> pedum percussione sensus impletur. |0066| nam bucolici metri haec lex est, quam per omne opus sui carminis |Theocritus Syracusanus obseruat exceptis paucis uersiculis, de quibus in |processu dicemus. | de concursu et collisione uocalium |obseruanda praecipue in metris litterarum uocalium inter se collisio, |quae trifariam euenit, id est per συναλοιφήν, ἔκθλιψιν, συνεκφώνησιν |uel συναίρεσιν, quarum inter se differentia talis est. nam συναλοιφή |est, cum inter duas loquellas duarum uocalium concursus alteram elidit, |id est cum duae partes orationis ita coeunt, ut altera in uocalem desinat |et altera incipiat a uocali, ut «hic hasta Aeneae stabat», item |«Priamique euertere gentem». nec tamen putaueris quamlibet <de> |duabus eximi posse: illa enim quae superuenit priorem semper excludet, |non prior sequentem. ἔκθλιψις autem uel ἔκτριψις fit, cum duae inter |se dictiones dure concurrentes aliquam pluresue uocalium cum consonanti |dumtaxat exprimunt, ut «multum ille et terris iactatus et alto»: |item |«circumdat nequiquam umeris et inutile ferrum». | συνεκφώνησις uero, cum duae uocales in unam syllabam coguntur, quae |possunt duarum syllabarum locum diuisae complere, nulla dumtaxat |interposita consonante, <ut> cum Phaethon in metro sic enuntiatur, ut ex |trisyllabo nomine disyllabum faciat ita, |«cum te flagranti deiecit fulmine Phaethon»; |et illud Maronis, «uillis onerosum atque unguibus aureis». |aureis enim pronuntiandum est. in scandendo autem reis syllaba non |diuiditur, sed e littera in unitatem cum i deducta per diphthongon Graeco |more et ratione scripta enuntiatur. sed et nostri ueteres eas syllabas, in |quibus i productum inuenitur, e anteposito scriptitabant, ut in antiquis |libris inuenimus. consimili ratione quaeritur, Orpheus in metro, ut |«non me carminibus uincat nec Thracius Orpheus», |utrum trisyllabum an disyllabum sit, an idem nomen duplici enuntiatione |0067| promatur, aut sine a littera, ut Peleus Pentheus, aut cum a, ut ita |declinetur Orphaeus, ut Aristaeus. uisum est tamen hoc posse discerni, ut |illa sine a littera Graeca sit enuntiatio, haec Latina, quae per diphthongon |effertur. sed ut ad propositum reuertamur, quidam superioribus tribus |quartam speciem addiderunt, quam Graeci dicunt κρᾶσιν, id est cum |unius litterae uocalis in duas syllabas fit communio, ut |«audire est operae pretium procedere recte»: |item «quaecumque est fortuna, mea est». quae ueluti per |contrarium συνεκφώνησιν in metris imitatur. hae figurae sollicite |obseruandae sunt tam in heroicis quam iambicis ac ceteris metrorum |generibus, ne nobis per neglegentiam obrepant maximumque errorem adferant. | de uitiis uersuum |inter alia, quae in metris uitanda esse praecepimus, tria uel maxime |haec obseruanda uitia nobis sunt, quibus uulnerati uersus claudicabunt, |quae trifariam contingunt. nam aut in principio aut <in> medietate aut in |extrema sui parte corrumpuntur. igitur cuius initium pro condicione |propriae legis nequaquam integrum processerit, ἀκέφαλος dicitur, ueluti |capite imminuto, ut «fluuiorum rex Eridanus»: item |«adicias nec te ullius uiolentia uincat». |in media uero parte laesus λαγαρός appellatur, ut «Anchisen facio |certum». cui qui medentur, finalis syllabae excusatione succurrunt, ne |media uersus sede iambus habeatur, causantes, quod parte orationis |terminata pro longa posita o accipienda sit, ut «quam Iuno fertur» et |«quis te, magne Cato, tacitum», item «classe ueho mecum». |at in ultima miuros ob decurtationem, ut Graeci dixerunt, caudae, id est |extimae partis, ut est ille uersus apud Homerum, |«Τρῶες δ᾽ ἐρρίγησαν, ὅπως ἴδον αἰόλον ὄφιν». |cuius exemplo etiam nos utemur ita, |attoniti Troes uiso serpente pauitant. |cui quidam ita medentur, ut dicant Homerum, artis poeticae patrem, geminata |littera ὄφφιν dixisse, sicut et ὅσσοι ὔμμιν ὅττι. at cum Liuius |0068| Andronicus praemisso hexametro huius modi subnectat uersus per ordinem |iambo terminatos, nouam potius hanc speciem quam miuron existimant |uersum et teliambon appellant. nam in hymno Dianae apud eundem ita |inueniuntur in fabula Inone, |«sed iam purpureo suras include cothurno, / |balteus et reuocet uolucres in pectore sinus, / |pressaque iam grauida crepitent tibi terga pharetra, / |derige odorisequos ad certa cubilia canes». |nam cum superiorem uersum plerumque chorius, sequentem iambus |terminet, non absurde choriambicam clausulam idem adfectasse in eius |modi modulatione dicetur, ea uidelicet contemplatione, qua uiderit |Homerum, fontem atque originem metricae disciplinae, non tantum in duobus |corpusculis Iliados et Odysseae his uersibus teliambis frequenter usum, |sed et in eo carmine, cui Margitae nomen est, eundem herois hexametris |trimetros iambicos tamquam pares numero miscuisse uiderit, qua ratione |id in opere suo Liuius * nobis autem, quibus in isto artis metricae |commentario omnia insinuandi curae ac moris est, ne aut per imperitiam |aut <per> neglegentiam id praeterisse ab obtrectatoribus diceremur, |utrumque super huius modi condicione uersuum aperire atque expromere in |maximo opere et studio fuit.

liber secundus | de prototypis speciebus nouem |credo nos omnia, quae ad instructionem metricae disciplinae, uelut |quaedam primae institutionis incunabula, necessario his quibus huiusce artis |uoluptas ac studium est intimanda sunt, adfatim persecutos. unde nunc |ad nouem prototypa, id est primiformia omnium metrorum genera, e |quorum fonte atque origine deriuata innumerabilis metrorum profluit copia, |stilum nostri operis conuertam, de quorum disciplina et praeceptis et |ratione omni, qua inter se congruunt siue dissentiunt, textus huius secundi |uoluminis singula quaeque reserans explicabit. auspicandum igitur ab eo |nobis pede potissimum credidi, qui heroum metrum, principium omnium, |continens etiam nominis sui appellatione signauit, siquidem non nulli |ambigant, a quo e duobus metrorum ordinem inchoantes exordium capiant. |nam qui ab iambo initium trahunt eo studio id fieri uolunt, quod idem a |breui, a quo his origo est, incipiens tempore et <in> longo desinens, uelut |a minori ad maius egressus, per temporum incrementa consurgat. |pyrrichius enim nullum ex se metrum edidit, trochaeus uero a longa incipit. |nos autem, ut dictum est, principium metrorum omnium heroo siue pythio |deferentes non absurde a dactylico auspicandum esse censuimus. |igitur prototypa, id est primiformia nouem metra, quorum et in |primo mentionem fecimus, sunt haec, e quis primum dactylicum, dehinc |anapaesticum, post iambicum et trochaicum et choriambicum et |0070| antispasticum, ionicum ἀπὸ μείζονος, ionicum ἀπὸ ἐλάσσονος et paeonicum. nam |proceleumaticam speciem nouem prototypis decimam adsociandam esse |quidam putant, de quo suo loco <dicemus>. placuit itaque hoc situ ordinis |ad illuminandas eorum inter se alternationes ac mutuas aemulationum |uicissitudines, quas per contrariam naturae positionem habere noscuntur, |eadem sic digerere, ut dactylicis anapaestica, iambicis trochaica et cetera, |ut paulo ante induximus, e diuerso posita, quo distent ac differant siue |copulentur et congruant ipsa inter se comparatione proposita, non solum |ingenii sed <et> oculorum ueluti contemplatione percepta in promptu ac |propatulo habeantur. 
 
 de dactylico metro |igitur dactylicum hexametrum constat e spondeo, trochaeo et eodem |dactylo. habet autem sedes sex, quas Aristoxenus musicus χώρας uocat. |recipit etiam pedales figuras tres: has Graeci dicunt ποδικὰ σχήματα. |nam aut in sex partes diuiditur per monopodian, aut in tres per dipodian |et fit trimetrus, aut in duas per κῶλα duo, quibus omnis uersus constat, |dirimitur. e cuius genere hae metrorum species gignuntur, diphilium |seu choerilium, logaoedicum seu archebulium, aeolicum siue sapphicum |et cetera, de quorum statu ac ratione suo loco dicemus. |dactylici igitur metri id praecipuum est, quod heroum appellatur. |differt enim a dactylico heroum eo, quod et dactylicum <et spondiacum> |est et in duas caeditur partes, de quibus supra diximus, penthemimeren |et hephthemimeren. dactylicum enim, licet isdem subsistat pedibus, non |tamen isdem diuisionibus ut herous caeditur uersus. inter spondeum |autem et dactylum mensura temporum congruente etiam in arsi et thesi |eadem aequalitas stabit, quam Graeci dicunt ἴσον λόγον. quibus per |coniunctionem et diuisionem, ut supra docuimus, mutua procreatio est, |meritoque indifferenter in quacumque uersus sede, ut sors scandendi |processerit, reperiuntur, dumtaxat usque ad pedem quartum: quintus enim |frequenter, ut heroum decet, dactylus esse debet. eadem cognatione |etiam anapaestus, qui [e] spondei prima in duas breues diuisa efficitur, |0071| heroo posset adnecti metro, nisi incipiente dactylo et subiuncto anapaesto |mediae breues numero quattuor heroum uersum deformarent: seu quod |anapaesti per syzygias gradiuntur, siue quia metrorum fere omnium natura |talis est, ut caueant ne singulas partes orationis singulorum pedum fine |concludant, sed potius ut uerba uel nomina ex residua sui parte |sequentibus pedibus adnectant, quo pacto euenit * uocum integer pes esse, sed |sane ut perfectae parti orationis de sequenti sermone aliquid accedat, nec |umquam facile cum fine pedis pars orationis impleatur. in anapaestis |autem contra euenit istud: etenim pes hic singulis coniugationibus partem |orationis includere <solet>, sicut in comoediis pleraque exempla declarant. |non numquam haec obseruatio praetermittitur. sed qui fuerint <eius modi> |uersus, neque sonum neque gratiam habebunt et prosae orationi similes |audientur. trochaeus numero tantum syllabarum spondeo congruens, |uelut alienus ab his, semper in extima parte uersus locabitur. super quo |etiam nunc inter grammaticos lis pendet. nam qui eum adserunt, ferunt |pulchriorem uersum epicum effici, si κατάληξιν habeat, id est si trochaeo |claudente terminetur, ut persuadeant dactylicis pedibus familiariter trochaeos |in depositionibus coniugari. aduersus quos alii loci extimi, in quo tantum |locabitur, praescriptione nituntur; nec <im>merito, ut nouissima eius |syllaba, quae semper breuis est, mora temporis intercedente, quae in fine |uersus naturaliter contingit, suppleatur, quo tunc demum pro longa sumatur, |sicut pleraeque in metris finales syllabae: uel quod in omni uersu ultima |breuis ἀδιάφορος, id est indifferens, habeatur. quae tamen persuasio |in medio posita potest et trochaeo accidere. non amat autem, ut dictum |est, per singulos pedes uerba finire, sed immiscere syllabas. nam qui |per singulos pedes uerba terminarit, erit indecens, sicut |«Pythie, Delie, te colo, prospice uotaque firma». |at si misceantur syllabae, erit decentissimus, ut |«at regina graui iamdudum saucia cura». |adaeque obseruatur ne tertius pes uerbum finiat uersumque a se diducat, |ut est |«cui non dictus Hylas puer et Latonia Delos». |heroi uersus uitiosi habentur qui ex solis dactylis uel qui ex solis |spondeis constant, quia in talibus aut grauis tarditas aut uelocitas nimia uitiosa |0072| est. insignes autem in metris sunt aut dactylici, id est cum quinque |dactyli ultimo spondeo clauduntur, ut |«panditur interea domus omnipotentis Olympi»; |aut spondiazontes, id est cum in quinta et sexta regione uersus pedes |spondei ponuntur, ut |«cornua uelatarum obuertimus antemnarum»; |aut in monosyllabum desinentes, ut «procumbit humi bos»; aut |quattuor orationis partibus decurrentes, ut |«cornua uelatarum obuertimus antemnarum»; |aut ἀσύνδετοι et διὰ πέντε, ut |«formosum pastor Corydon ardebat Alexin». |incipit autem uersus herous hexameter a duodecim syllabis, in quo |omnes spondei sunt, ut |«non phocae turpes, non marcentes ballenae», |et crescit usque ad XVII syllabas. quotiens autem dactylus accedit, totiens |syllaba adcrescit. quas species sub exemplis enumerare et apud nos longum |et apud eruditos absurdum habeatur, quotiens et quibus in locis per |alternas dactyli et spondei uices inter se obortae collocentur: quas tamen |XXXII esse manifestum est. est autem herous uersus temporum XXIIII, |spondeo dumtaxat ultimo. at si trochaeus uersum clauserit, XXIII, quem |uolunt haberi hexametrum catalecticum. |memineris autem saepe Graecos huic metro molossum et |palimbacchium et creticum loco dactyli sub lege syllabarum communium admiscere. |nam et apud nos similis uersus reperitur, in quo primus amphimacrus |est, ut «insulae Ionio in magno». qui tamen certa ratione creticus |non est. nam tertiam longam, id est ae diphthongon, quae creticum pro |dactylo dedit, sequens syllaba a uocali incipiens, dum tempus prioris in |se trahit, produci non patitur, atque ita productam uocalem superueniens |alia uocalis elidit. nec te idem pes in illo uersu decipiat, uelut huius |similis, qui est talis, «ponite spes sibi quisque». nec enim hic ut |in superiore, primus pes creticus erit propter duas consonantes, sed pes |est dactylus, primo quod pars orationis compleatur cum pede, id est |ponite, dehinc quod s p sequentis pedis inferri superiori non possunt, |quae alium inchoant sensum; nec umquam consonantes duae longam |0073| syllabam faciunt, nisi in eadem parte uerbi constitutae, quod et in ceteris |obseruabimus. |incipit autem et adcrescit per augmenta syllabarum dactylicum metrum |a dimetro usque ad hexametrum. erit ergo uersus dimetrus catalecticus, |qui duobus suis dumtaxat pedibus subsistit, tamquam |«terruit urbem», |qui concurrit etiam in choriambicum monometrum hypercatalectum, quod |adonidium appellatur. trimetrus autem acatalectus, qui e tribus, ut |«cui non dictus Hylas puer»; |hoc hemiepes dicitur, quo Simonides frequenter usus est. tetrametrus, |qui e quattuor, ut |«nos patriae fines et dulcia», |qui in dactylum desinens alcmanicum, in spondeum uero archilochicum |metrum efficit. pentametrus acatalectus, qui e quinque, ut |Phoebus me docuit iuga Pieridum sequi: |et hoc simonidium dicitur. hexametrum, cui sex incisiones sunt, ut |«Oceanum interea surgens Aurora reliquit»: |fit catalecticum in syllabam, cuius ea compositio est, ut habeat duos |dactylos et spondeum, dehinc totidem dactylos et in fine syllabam, ut |alma parens, genetrix diuum, decus Oceano. |nam si una syllaba breuius fuerit a legitimo hexametro heroo, dicetur |diphilium metrum, ita tamen ut ista uersificatio tertium pedem spondeum |semper habeat. hoc quoque dignum eruditis auribus non praetermiserim |repertum in hexametro uersu dactylico, cui tamen duo cola e duobus |dactylis et spondeo constabunt, quattuor pedes disyllabos, id est |trochaeum iambum pyrrichium spondeum, per ordinem semper positos inueniri, si |uelis alias, quam hexametri heroi lex postulat, scandere, ut est apud Homerum |«Ζεὺς δὲ θεῶν ἀγορὴν ποιήσατο τερπικέραυνος», |et apud nostrum |«conciliumque uocat diuum pater atque hominum rex» |et |«incipe Maenalios mecum, mea tibia, uersus»; |et appellatur quadrupes δυωδεκάσημος περίοδος, eo quod quattuor pedes |temporum duodecim quasi per circuitum quendam recurrentes contineat. |0074| sed de his hactenus. nam quae ex heroo metro per adiectionem et |detractionem, item per immutationem et concinnationem genera metrorum |propagata quibusue uocabulis nuncupata sint, decursis speciebus prototypis, |de quibus nunc sermo est, persequemur, quo facilius cetera enodatis atque |illuminatis principalibus intellegantur. nec tamen omnia, quorum infinitus |atque immensus est numerus, ausim promittere, sed quae potior auctoritas |adprobat uel frequens usus celebrando commendat. |heroici uersus hexametri cola seu commata alia sunt, ut Graeci |dicunt, ἀρκτικά, alia τελικά, alia κοινά, e quis alia initiis, alia clausulis |uersuum conexa respondent, quas portiunculas, si necesse sit, ausim dicere |initiales et finales seu nouissimales, communes autem, quae et initio et |fini sociatae congruunt. igitur tetrametrus uersus herous initialis erit talis, |Odrysium Martem cane barbite, |finalis seu nouissimalis |Odrysio lyra carmine cantat, |communis autem |«mensorem cohibent Archyta»; |trimetrus initialis |«sic te diua potens Cypri», |quod metrum glyconium octasyllabum dicitur; finalis autem |«grato Pyrrha sub antro», |quod pherecration heptasyllabon appellatur: dimetrus herous initialis erit |arma sonantia, |nouissimalis, qui pentasyllabos dicitur, |«terruit urbem». |nam tam in prima quam postrema parte posita haec cola adsumptis |reliquis quattuor pedibus faciunt heroum hexametrum. quae portiunculae |etiam ex iambico uersu per huius modi cola decisae pleraque ex se pari |syllabarum ratione metrorum genera procreabunt. inter haec, ne |ignorasse uidear, non praetermiserim, quod ferunt apud auctores exempla |reperiri, quibus ostendant metrum dactylicum usque ad octametrum |disyllabo terminatum processisse, ultra quam proceritatem nihil in eodem |scrutandum est. | de anapaestico metro |anapaesticum metrum originem trahere a rhythmo dactylico in dubium |non uenit, cum isdem temporibus uterque eorum syllabisque subsistat: |0075| unde a quibusdam antidactylus dicitur, siquidem dactylus e longa et duabus |breuibus, anapaestus e duabus breuibus et longa digesti situ ordinis tantum |discrepare uideantur; dehinc quod detracta per epiplocen heroo dactylico |prima longa reliqui pedes in anapaestum reformentur in eo dumtaxat |uersu, qui quinque continuis per ordinem dactylis currit, ut |«at tuba terribilem sonitum procul aere canoro». |detracta enim at syllaba, qua primus in uersu dactylus constat, erunt |reliqui pedes anapaesti sic, |«tuba terribilem sonitum procul aere canoro». |recipit autem id metrum pedes quattuor spatio temporum pares, syllabarum |numero dispares, spondeum, qui est anapaesti collectio, dactylum, |proceleumaticum et eundem anapaestum in quacumque sede. nam cum omnes |numero temporum quattuor comprehendantur, tamen diuisione longarum |uel coniunctione breuium, cum longae in breues <diuiduntur uel contra |breues in longas> colliguntur, inter se uariantur, et cum diuersis uocabulis |nuncupentur, eiusdem fere generis existunt. non nulli in ultima huius |sede ionicum minorem recipiunt ea ratione, qua in fine metrum omne |uarie claudatur; dehinc quod etiam ab auctoribus studio nouitatis quaedam |adiciantur et detrahantur contra, quam ratio ueteris disciplinae permittit. |quod et in ceteris metris datur agnoscere. nam et iambus in clausula |inuenitur, et appellatur archebulium. at si trisyllabo pede sui dumtaxat |generis terminetur, adaeque archebulion, sed integrum: nam prius, in |quo iambus, ἀπόκροτον dicitur. uolunt enim sicut dactylicum trochaeo |ultimo, ita anapaestum non numquam iambo concludi, siquidem dactylus |ut trochaeus a longa incipiat, anapaestus autem ut iambus desinat, quo |fit sonorus. percutitur uero uersus anapaesticus praecipue per dipodian, |interdum et per singulos pedes. est autem percussio cuiuslibet metri in |pedes diuisio. exemplum erit tetrametri catalectici, quod est in anapaesticis |nobilis ille uersus, |alius cithara sonituque potens uolucres pecudesque mouere, |item | admota labris tuba terribilem sonitum dedit aere canoro. |quod genus frequens est apud Aristophanen: unde et aristophanion |0076| uocatur, non quia conditor eius idem fuit (nam et Aeschylus et Cratinus et alii |priores usi sunt eo), uerum quia plurimus in hoc metro Aristophanes est, ut |mare non amo, quod modo cum placido stetit aequore, litora caedit. |erit ergo exemplum pentametri acatalecti |celebret Phoebus cithara superos omnipotentes resonetque melos |Musis placitum, |tetrametrus autem |celebret Phoebus cithara superos omnipotentes resonetque melos, |trimetrus uero |celebret Phoebus cithara superos omnipotentes, |dimetrus autem |celebret Phoebus cithara superos, |tres autem pedes <uel> tripodia, ut Graeci dicunt, dimetrum brachycatalectum |faciunt ita, |super ardua fertur equis. |placet nunc eodem ordine, quo pentametrum per metra singula detractione |pedum ad dimetrum deduximus, susum uersus rursum dimetrum pari |lege ad pentametrum perducere, uelut |lyrico resonet mea Musa potens. |* melo noua carmina pangere gestio * |adsis age, deprecor, o mihi Melpomene. |scio quaesitum, cur dactylicum singulis pedibus, anapaesticum per |syzygian scandatur, cum inter se omnifariam congruant. persuasum est |nullum metrum hexametro posse esse maius; igitur cum anapaesticus |uersus et septem et octo pedum reperiatur, placuisse maioribus eum per |syzygias caedi, non alias quam si dactylicus supergrederetur hexametrum, |utique per syzygias scanderetur. |hoc loco dicam, cur, cum sint duae periodi seu stasima, ut quidam |uocant, pari inter se coniugatione copulata, alterum uocetur anapaesticon, |0077| alterum dactylicon, cum aeque in utraque cadant mixti dactylus et |anapaestus. causa talis, quod anapaesticum melos binis pedibus amat sensum |includere, ut apud Accium |«inclyte, parua praedite patria, / |nomine celebri claroque potens / |pectore, Achiuis classibus auctor». |quae periodos circa sex uersatur dipodias. contra Pacuuius nouare |propositum uolens noluit intra binos pedes, ut superius, finire sensum, |sed secundum Euripidem dactylicum metrum, quod appellatur, induxit, |ut nominis mutatio diuersitatem daret, huius modi stasimo seu periodo |usus, |«† agite, ite, uoluite, rapite, coma tractate per / |aspera saxa et humum, scandite uestem ocius». |apud Alcmanem, disciplinae huius antiquum auctorem, reperitur |trimetrum catalecticum in syllabam, cui si una longa praeponatur syllaba, |fiet heroum, quod est tale, |quamuis ego per montes alacer properarem; |heroum ita, |sed quamuis ego per montes alacer properarem. |cuius mensurae est hoc quoque metrum, quod messeniacum appellatur, |et est, ut superius, trimetrum catalecticum in syllabam; uerum eo distat, |quod anapaestis praecedentibus et spondeis sequentibus habet factas |coniugationes et postremam syllabam breuem. idem et embaterion dicitur, |quod est proprium carmen Lacedaemoniorum. id in proeliis ad incentiuum |uirium per tibias canunt incedentes ad pedem ante ipsum pugnae initium, |quod est tale, |superat montes pater Idaeos nemorumque. |anapaestici autem uersus, qui ex spondeo et anapaesto et dactylo et |rursum spondeo et anapaesto et syllaba componuntur, sunt quidem |proceritatis trimetrae catalecticae, |Pan Maenalio carmine nymphas properantes. |uerum hic uersus currit ionico maiori et par ei est, qui sotadius dicitur, |ut est ille, |0078| rumpunt teneras uuiferae comas lagei. |purum uero anapaesticum tale est, |nitet aurea purpureae Veneris coma roscida, lactea ceruix, |quod est tetrametrum catalecticum. cui etiam id quod ex omnibus |proceleumaticis constat, quoniam uniformitas omnium breuium metrum facere |non sufficit, adscribetur, ut est |«nemus aue reticuit, ager homine sonat». |leges cetera etiam monometra, id est ultimas metrorum particulas, quae |propagatae dimetron ex se faciunt, inter metra numerari, e quis dimetron |profecto compositum est. haec plerumque in tragoediis seu comoediis |concitati animi motibus, quos Graeci πάθη dicunt, exprimuntur et per |interiectionem quorundam adfectuum sola efferuntur, ut eheu, papae, |babae. erit ergo monometrum anapaesticum catalecticum, id est suprema |longa deficiente, tale, |propero pede. |sane memento metra huius modi uarie in fine concludi, sicut et cetera: |nam aut acatalecta aut catalectica aut brachycatalecta aut hypercatalecta |ab auctoribus promuntur, ut supra ostendimus. |et super hoc hactenus. quantum autem ad metrum comicum spectat, |ut paululum euagemur, scio plurimos adfirmare Terentianas uel maxime |fabulas metrum ac disciplinam Graecarum comoediarum non custodisse, id est |quas Menander Philemon Diphilus et ceteri ediderunt. nostri enim in |modulandis metris seu rhythmis ueteris comoediae scriptores sequi maluerunt, |id est Eupolin Cratinum Aristophanen. prologos itaque et primarum |scaenarum actus trimetris comprehenderunt, deinde longissimos, id est |tetrametros, subdiderunt, qui appellantur quadrati. postea in |consequentibus uariauerunt: modo enim trimetros, modo addito quadrante uel semisse |posuerunt, id est semipede adiecto uel integro pede iambo uel sesquipede. |haec per medios actus uarie; rursus in exitu fabularum quadratos, quales |diximus in secunda scaena, locarunt. sed iidem quadrati legitimi, cum |sedecim syllabis iuxta ius proprium constare debeant, plerumque |inueniuntur uiginti aut amplius syllabarum. hinc existimantur metrum non |0079| tenuisse nec sua lege composuisse. quod uero ad clausulas, id est |minuscula cola, pertinet, quot genera uersuum sunt, totidem eorum membra |pro clausulis poni possunt et solent in canticis magis quam diuerbiis, |quae ex trimetro magis subsistunt, collocari, et praecipue apud Plautum |et Naeuium et Afranium. nam hi maxime ex omnibus membris uersuum |<uelut> colis ab his separatis licenter usi reperiuntur in clausulis. | de iambico metro |hexametro dactylico trimeter iambicus comparatur, quem Latine |senarium nominamus, ueluti hexametron: sex enim pedes iambos habet, ut |ille dactylos, cum uterque purus ex se figuratur (trimetros autem |appellatur a Graecis, quia tribus percussionibus per dipodias caeditur); |ideoque dicitur et Homerus in Margite suo miscuisse hos uersus tamquam |pares. huius mensura usque ad pentametrum extenditur. praeterea ut |heroum metrum incipit a duodecim syllabis et crescit ad septemdecim, ita |et iambicum, uelut in his uersibus, |«beatus ille qui procul negotiis»: |item septemdecim syllabarum, |«quid ais epidia? tibi facilior erit amor». |sed et tomas, quas supra ostendimus, id est diuisiones uersuum, recipit |penthemimeren et hephthemimeren, id est quinariam et septenariam. e |quibus penthemimeres in trimetris satis probatur, quae per binos iambos |et semipedem uerba finit, ut est |«diui potentes, ferte lassatis opem». |pessimus autem, qui singula uerba in dipodiis habet, qualis est |«praesentium diuinitas caelestium». |igitur cum constet esse inter hos uersus quandam cognationem, probabimus |omnia metra ex his profluere fontibus et ad haec referri ueluti capita |neque ullam aliunde quam ex his esse originem metrorum in tam |immensa uarietate. appellatur autem iambicum παρὰ τὸ ἰαμβίζειν, quod |Graece significat maledicere et carpere. est enim hoc carmen aptum |lacerationi et conuiciis, plerumque trimetro uersu epodo sequente |compositum, ut |«mala soluta nauis exit alite / |ferens olentem Maeuium». |et Archilochus in Lycambam hoc metro saeuit. |0080| igitur iambicum metrum ne propter angustam breuitatem sui pedis, |uidelicet in tria tempora coartati, uerba plura excludendo minus apte aut |metrum pangeret aut sensum exprimeret, placuit conditoribus adscito |spondeo et qui ex eo per diuisionem temporum gignuntur per dipodias |id scandere. unde intellegi datur iambica metra ex iambo et spondeo |et eorum solutione subsistere. nam ex iambo tribrachys, ex spondeo |autem soluto dactylus et anapaestus creantur. recipit itaque iambicus |uersus in disparibus locis, quas Graeci περισσὰς χώρας uocant, id est |primo tertio et quinto, cum est tragicus, spondeum dactylum anapaestum; |paribus autem, quas ἀρτίους χώρας dicunt, eos qui <a> breui syllaba |incipiunt, id est iambum tribrachyn anapaestum. sexto autem loco quidam |uolunt recipi pariambum ea contemplatione, qua herous in ultimo |trochaeum. lego praeterea in fine uersus dumtaxat catalectici tetrametri |bacchium a breui incipientem uel amphibrachyn propter nouissimae syllabae |indifferentiam admisisse quosdam; in fine autem acatalecti omnino iambum |seu tribrachyn, eius progeniem, iure constitui, qui <adae>que in catalecticis |secundam ab ultima sedem probabiliter obtinebunt. mouit non nullos |iambico metro trochaeum minime sociari. quippe cum tribus temporibus, |ut idem iambus, constare uideatur, posset quidem sub huius modi |parilitate misceri. sed ne praecedente iambo subiunctus trochaeus antispastum |pedem aut ionicum metrum efficeret, dempta ex iambo prima breui, |sequentibus dehinc per ordinem duabus longis totidemque breuibus, |consequenter prospectum est, praesertim ne id rursus in trochaico interpositus |iambus pari more faceret. nam aut choriambum aut ionicum ἀπὸ ἐλάσσονος |praeeunte trochaeo subiunctus iambus dempta, ut supra, prima longa |faceret. quod adaeque obseruatum est in dactylo et anapaesto, ne copulati |proceleumaticum ex se medium gignerent. improbatur autem apud tragicos |uersus ex omnibus iambis compositus. nam quo sit amplior et par tragicae |dignitati, interponunt frequentius in locis dumtaxat imparibus pedum |dactylicorum moras et spondeum. similiter apud comicos laxius spatium |uersibus datum est. nam et illa loca, quae propria iambo debentur, |spondeis occupant dactyloque et anapaesto locis adaeque disparibus |0081| <utuntur et paribus>. ita dum cotidianum sermonem imitari nituntur, metra |uitiant studio, non imperitia, quod frequentius apud nostros quam Graecos |inuenies. |genera autem iambici metri sunt duo. nam ex his alia integra, alia |clauda, quae scazonta seu choliamba uocant, inducuntur, quorum |differentiam paenultima uersus syllaba demonstrabit. nam si breuis contigerit, |erit rectum et integrum iambicum ita, |uigoris adde concitum celer pedem; |sin uero longa, delumbe et claudum, ut est |nouitate ductus, non ut inscius legis. |le longa, quae paenultima reperitur, metrum corrumpit: huius repertor |Hipponax: nam pro iambo inductus trochaeus contra legem trimetri |iambici metrum innouauit, quod adaeque et ex spondeo contingit. |igitur iambicus pentameter compositus auctore Archilocho ex trimetro |et dimetro acatalectus erit talis, |«beatus ille qui procul negotiis, / ut prisca gens mortalium», |<tetrametrus autem: |«beatus ille qui procul negotiis, / ut prisca gens»>, |trimetrus uero |«beatus ille qui procul negotiis», |dimetrum quoque, quod archilochium uocatur, |«beatus ille qui procul»: |id si fuerit brachycatalectum, eupolidion nominatur; sin uero catalecticum, |anacreontion; sin autem hypercatalectum, alcaicon dicitur. |trimetri igitur iambici acatalecti genera sunt quattuor [hi numquam |semipede, ut tetrametri, sed semper integro concluduntur pede, quo paene |omnes tragoediae et comoediae scriptae sunt], quorum prius tragicum, |dehinc comicum et iambicum, post satyricum habebitur. et tragicum |quidem, cuius in uersu erunt dextri spondei, sinistri iambi, id est |disparibus pares subditi: huius exemplum |Musae, Iouem laudate concentu bono. |comicum autem, quod anapaestum et tribrachyn praedictis admiscet, ut |<agite>, agite, quid dubitatis agiles dare choros? |iambicum autem, quod ex omnibus iambis nullo <alio> admixto subsistit, |quo iambographi maxime gaudent, ut |«beatus ille qui procul negotiis», |superest satyricum, quod inter tragicum et comicum stilum medium est. |0082| haec apud Graecos metri species frequens est sub hac condicionis lege, |ut non heroas aut reges, sed Satyros inducat ludendi iocandique causa, |quo spectatoris animus inter tristes res tragicas Satyrorum iocis et lusibus |relaxetur, quod Horatius his uersibus testatur, |«carmine qui tragico uilem certauit ob hircum, / |mox etiam agrestis Satyros nudauit et asper / |incolumi grauitate iocum temptauit eo, quod / |illecebris erat et grata nouitate morandus / |spectator». |quod genus nostri in Atellanis habent. gaudet autem trisyllabo pede et |maxime tribrachy. exemplum huius |Musae, Iouem laudate et agiles date choros. |inter haec non supersederim pauca etiam de choriaco metro dicere, |quod est frequens in tragoediis. incipit autem a dimetro, tamquam |non labor iam, |quod erit et monometron, si, ut Graeci, per syzygias scandas. eas uero |sedes, quas iambus in suo possidet, has in choriacis trochaeus tenet. |porrigitur autem usque ad tetrametrum uersum, tamquam |nunc Ioui litemus, exoremus <omnes> supplices. |recipit spondeum e contrario iambicis uersibus. amat autem longas in |breues soluere, ut non <tam> spatia temporum quam numerum duplicet |syllabarum, ideoque trochaei seu spondei regionibus recipiet tribrachyn, |ut |nemore † dulcisanes cantu personat. |admonemur hic quod apud Graecos celebratur non praetermittere, |Boiscum Cyzicenum supergressum hexametri legem iambicum metrum in |octametrum uersum extendisse sub huius modi epigrammate, |«Βοΐσκος ἁπὸ Κυζίκου, παντὸς γραφεὺς ποιήματος, / | τὸν ὀκτάπουν εὑρὼν στίχον, Φοίβῳ τίθησι δῶρον». |quod si imitandum est, apud nos erit et iambicus talis, | beatus ille qui procul negotiis forensibus / | ruris sub umbra frigidi uitam quiete placat; |0083| qui constat ex duobus tetrametris, superiore acatalecto, sequente catalectico, |quod enorme esse manifestum est, cum ultra numerum triginta temporum |egressum sit. traditum est enim colum intra decem et octo tempora esse |debere, metrum autem ex duobus colis subsistere nec prouehi longius |oportere, siquidem una quaeque duum pedum coniugatio octo tempora |colligat, id est aut spondei et anapaesti aut dactyli et anapaesti aut duum |anapaestorum. hi sunt enim qui praeter ceteros pedes in iambicis metris |temporibus abundant. qui fit ut tres pedes per syzygian XXIIII |temporibus impleantur, quartus uero, qui est catalecticus, sex temporibus |terminetur, scilicet ut intra triginta tempora uersus habeatur. plerique |auctorum nobilium id obtinuerunt, ut iambicum trimetrum, quod |acatalectum nominatur, XII syllabis terminaretur, quod tunc euenit, quotiens |e spondeis et iambis pedum coniugatio sociatur. at enim incurrentibus |ceteris pedibus et syllabarum et temporum incrementa nascuntur, et |nihilo minus sunt iambici uersus constante mensura. et syllabarum quidem |incrementa sic recipit, ut a XII syllabis ad XVII syllabas protendatur. |temporum autem ita uersus habet incrementa, ut a XVIII temporibus ad |XXIIII porrigatur. nouissima etenim syllaba indifferens habetur, licet |breuis sit, ut longae uicem praebeat. tragici autem auctores et comici |paulo plura et in syllabis et in temporibus incrementa fecerunt, quippe |cum quidam inductis tetrametris nouitatis studio ausi sint contra |praescriptum triginta temporum duo adicere, nec quisquam ulterius postea. | de metro trochaico |trochaicum metrum eosdem pedes quos et iambicum recipere |manifestum est (eadem enim utriusque progenies est), excepto dumtaxat iambo |simili inter se contrarietatis ratione, qua et trochaei in iambico |excluduntur. quamquam Terentianus, non paenitendus inter ceteros artis |metricae auctor, sedulo refragetur. nam secundam sedem in trochaico |uersu trimetro acatalecto uelut legitimam iambo adsignat, cum idem ab |0084| iambico metro trochaeum excluserit, praeterea cum uiderit ex trimetro |iambico adiecta prima longa per ἐπιπλοκήν, id est amplexionem, de qua |supra dictum est, trochaicum uersum integrum propagari, tamquam |est celer phaselus ille quem uidetis. |nam dempta syllaba est redit ad iambum. ergo iambi locum in hoc |trochaeus obtinuit: pari ratione detracta rursus eadem erit iambicus. sed |et omnis trochaicus purus, id est ex se compositus, accepta in principio |uersus breui syllaba iambicum metrum reddet. idem et translationes |syllabarum, cum initiales ad finem uel finales ad initium uersus transferuntur, |efficient * longa in breuem feratur. at iambus contrario situ |temporum tardior, unde ei etiam, ut quidam putant, inditum nomen est iambo [ἀπὸ | τοῦ ἰέναι, id est ire, appellatur]. admittit et amphimacrum in catalectico |uersu ultimum et <dactylum> [maxime in comicis] propter nouissimae |syllabae indifferentiam. claudum autem id metrum, id est scazon, ita fiet, |si spondeum in ultima dipodia uersus catalectici tetrametri secundum a |supremo pede posueris: nam e contrario in hoc quam in illo erunt dextri |trochaei, sinistri, si tamen admittendi sunt, iambi, dumtaxat in tragicis. |feritur per dipodian, et erit exemplum tetrametri catalectici, quod |hipponacteum uocatur, tale, |cerne, Crasse, poena quanta sit deum fatiganti. |[non] amat autem uerba per syzygias terminare: sic enim decentior erit. |tetrametrum brachycatalectum trochaicum, si de solis trochaeis subsistat. |ad ionica metra, quae ἀπὸ μείζονος appellantur, transitum faciet, quae |sotadia dicuntur, ut est |arma qui capit † sub idem Martiumque tergum. |per omnia enim loca sotadium metrum trochaeum admittit et solutiones |eius. tetrametrum autem catalecticum, quod archilochium et epicharmium |uocatur, praeter cetera illustre est, aptum festinis narrationibus: est enim |et agitatum et uolubile, ueluti |0085| «tale quale uere dulce sibilat teres donax», |item |«Iuppiter tremenda sancte tela qui regis manu». |uerum huius tetrametri trochaici quattuor traduntur genera haec, |archilochium, item tragicum, comicum et satyricum. uolunt enim archilochium |esse, quod ex omnibus trochaeis constat, tragicum autem, quod plures |spondeos habeat et sit elatius, comicum uero, quod solutiones habeat |complures et praecipue dactylos et anapaestos; satyricum quoque, <quod> |quamuis plurimas habeat, ut superius, solutiones, frequenter tamen |tribrachyn pedem, ut est |qualis aquila cita celeribus rapida pinnis transuolat. |sane generale illud in huius modi metris praeceptum tenebis, quod |et supra diximus, particulas quasdam breues ueluti commata metro stare, |sicut in tragoediis aut comoediis reperimus, ut papae, eheu. sunt enim |monometra, id est ex uno pede, altero iambo, altero spondeo, subsistentia, |quibus adfectus exprimimus animorum. |igitur pentametrus acatalectus erit talis, |Phoebe, tu lyra sonante flecte corda cum sorore candidisque; |tetrametrus autem |Phoebe, tu lyra sonante flecte corda cum sorore; |<trimetrus uero |Phoebe, tu lyra sonante flecte corda>, |qui si catalexin habuerit, euripidium uocatur, ueluti |Phoebe tu lyra sonante iam mihi; |dimetrus autem |Phoebe tu lyra sonante, |quod angelicon uocatur. quod si uno pede breuius quam nunc est fuerit, |erit ithyphallicum metrum, inuentum ab Archilocho, e tribus trochaeis |coniunctis, ut |Bacche plaude Bacche, |quod in honorem eiusdem dei poetae [compositum] protulerunt. |0086| de choriambico metro |choriambicum metrum compositum ex duobus, e quis originem trahit. |etiam nominis appellatione declaratur: nam trochaeum ueteres chorium |appellant. subsistit autem nunc e puris choriambi coniugationibus ita, |uror amoris stimulo, cor quatit artus pauidos, |quod est tetrametrum acatalectum; nunc admixta et posita in |quacumque sede iambica basi, cuius etiam conclusione finiri praecipue studet, ut |est hoc, quod habet duas iambicas priores coniugationes, tertium |choriambum, ultimam iambicam clausulam, uelut hoc tetrametrum catalecticum, |apes legunt mel ex rosa, tu labio ministras. |recipit etiam tribrachyn, eo quod ex iambo uel trochaeo solutis nascitur; |raro autem molossum, qui ex ipso formatur duabus mediis breuibus in |unam longam coniunctis, haud alias quam supra tribrachyn per diuisionem |longae fieri diximus. hoc genus catalecticum fit uel bacchio a breui |incipiente uel eo qui amphibrachys uocatur: nam sicut saepe diximus, |nouissima indifferens est. quod genus si hexametrum sit, philicium de auctoris |tragoediographi nomine nuncupabitur, aptum canendis laudibus Cereris et |Liberae, ut est |«frugiferae sacra deae, quae colitis, mystica sunt nota Ioui potenti». |scanditur autem per dipodias, cuius exemplum in tetrametro catalectico |«o cate rerum sator, o principium deorum». |monometrum autem choriambicum hypercatalectum, quod etiam dactylico |dimetro catalectico concurrit, est tale, |o quis ad omnem / |spem Cythereae. |igitur ut a fastigio metri ad minora decursum habeamus, erit in hoc |hexametrum catalecticum, quod philicium nuncupari diximus, quodque |constat ex quinque choriambis et bacchio ultimo ita, |Lydia, dic perdere cur hunc cupias. quid retices? quid dubitas? quid haeres?. |pentametrum autem, quo frequenter Cratinus usus est, catalecticum sic, |Lydia, dic perdere cur hunc cupias: quid retices maligne?. |tetrametrum uero |Lydia, dic perdere cur hunc cupias: quid haeres?. |trimetrum etiam, quod et aphrodisiacum dicitur, |0087| Lydia, dic perdere cur hunc uelis; |dimetrum quoque |Lydia dic canoro. |huic si * primam longam mutaueris, id est si trochaeo retracto iambum |posueris, metrum antispasticum, quod est huic contrarium, figurabis, ut |libens Lydia dic cur. |inuenimus plerumque et alios choriambicos [tetrametros catalecticos] uersus, |in quibus omnes longae initiales choriamborum pedum syllabae in duas |breues diuisae ambiguum uersum efficiunt. erunt enim coniugationes de |tribrachy et iambo formatae, tamquam |super agit aura mare ferens procul acatos biremis. |hoc quoque, ne praeterisse ignoratione uidear, attingam. legimus |apud Horatium in ea ode, cuius initium est |«Lydia, dic per omnes / |hoc deos uere», |legem metri admisso spondeo minime custoditam, id est os ue. nam |iambum illic, qui trochaeum sequitur, esse conuenerat. quodsi legem metri |in omni uersu seruare uoluisset, hoc dea uere posuisset, ut esset |choriambus pes habens clausulam antibacchi ultimam huius modi, cur properas |amando. quod silentio dari haud passus sum; sicut et hoc heptametrum |catalecticum choriambicum purum, quod Phrynichum comicum, auctorem |eius artis, tradidisse et sui nominis appellatione signasse dicunt. nam est |tale, |da mihi poclo Veneris mixta, Thyonigena, uel Gratia quod det roseo labello. |ultra quam proceritatem choriambicum non facile possis reperire. | de metro antispastico |scio quosdam super antispasti specie recipienda inter nouem prototypa |dubitasse. nam raro admodum ueteres integrum ex eo carmen, quod sit |natura scabrum inter rhythmos atque asperum, composuisse perhibentur. |uerum cum idem pari cognatione, qua et inter se alii pedes, de quibus |supra dictum est, cum choriambo copuletur, siquidem antispastus duabus |utrimque breuibus duas longas in medio sitas habeat, choriambus autem |duabus utrimque longis medias <duas> breues teneat, consentanea ratione |0088| locum eidem auctoritatemque inter principalia, id est primiformia, nouem |metra ipsa parilitatis, qua inter se congruunt, contemplatione |uindicandam esse dixerunt. quid ergo super hoc in dubium primos auctores |deduxerit, plenius referam. coniugatio antispasti, ut Iuba noster atque alii |Graecorum opinionem secuti referunt, non semper ita perseuerat, ut in |principio pedis iambus collocetur. indifferenter enim auctores lyrici |metro antispastico initia praestituerunt: saepe enim pro iambo primo aut |spondeus aut trochaeus aut pyrrichius ponitur, quarum differentiarum |exempla promemus. nam si sit iuxta legem pedis ex iambo [et trochaeo] |initium metri, fit purum antispasticum metrum acatalectum, quod tamen |iambica depositione concluditur, ut |erat sus Calydonius edax et fera belua. |si autem spondeus pro iambo ponatur, fit coniugatio pro antispasto epitriti |quarti, ut |o qui praeter agis caeruleo flumine limites. |si uero a trochaeo fiat initium, erit ex ditrochaeo coniugatio, ut |aura purpureum per pelagus segniter ad petras; |si autem a pyrrichio, fit coniugatio paeonis tertii, ut |domus alta fuit, quae Danaen Acrisii tegens. |quae commutatio plerumque inter initia uersuum fit nec facile in medietate, |nisi in eo genere metrorum, quae ἀσυνάρτητα, id est inconexa sunt, |reperitur. |est autem antispasticum monometrum hypercatalectum, quod et |dochmiacum dicitur, |uolant praepetes; |dimetrum brachycatalectum, quod quidam pherecration ἀτελές uocant, |choreis<que> cantat; |trimetrum catalecticum anacreontium ita, |amor te meus o pulchra puella; |tetrametrum acatalectum |amor sidereus cor pepulit flammigero oestro; |pentametrum acatalectum alcaicum |rogas, non amo, sic se solet Aetola sago Canthara comere. |haec de simplicibus antispastis. quae admixta sunt iambicis |coniugationibus antispastica et iucundiora sunt et sonora, quod accidere etiam |in choriambicis uersibus diximus quadam iamborum pedum quasi |coniugatione coniuncta, ueluti trimetrum catalecticum, quod solam habeat |0089| primam coniugationem antispasticam, pars autem eius residua iambico |dimetro catalectico suppleatur, ut |libens hoc tibi * persoluo, amare nolo quemquam; |tetrametrum catalecticum, quod habet iambicam coniugationem, ut |† flauo crine superbit, et gaudet Aeacides iam; |tetrametrum brachycatalectum, quod habet alternos antispastos et diiambos |pedes, incipit autem ab antispasto, ut |agebat uolucres equos in hortis Amyntas; |item ex duobus antispastis et iambico dimetro catalectico, ut |amorum comites sunt Venus et Cupido nobis. |memineris sane, ne te forte confundat in quibusdam antispasticis colis |numerus plurium syllabarum. nam ubi solutio longae syllabae fit, |syllabarum quidem numerus augetur, temporum autem perseuerat. uitat |autem hoc metrum suis pedibus concludi: nihil enim erit hac pedum |clausula asperius, nihil durius. | de metro ionico ἀπὸ μείζονος |ionicus a maiore, quem musici ἀπὸ μείζονος uocant, constat, ut |supra docuimus, ex duabus longis subiectis sibi totidem breuibus, id |est ex spondeo et pyrrichio uel ex molosso nouissima eius longa in duas |breues diuisa, quem merito utraque ionica admittunt. ex quo intellegitur |in his arsin et thesin non in aequalitatis, sed in dupli ratione subsistere. |nam supra docuimus ea esse optima metra, quae aequalitatis ratione |constant, propter quod utrumque hoc ionicum, quando ex dupli ratione |subsistit, magis rhythmis quam metris proprium est. admittit autem |solutionem duarum praecedentium longarum uarie. nam primae longae solutio |syllabae facit ex anapaesto et pyrrichio coniugationem: secundae uero |ex dactylo et pyrrichio habebit copulationem, quae sunt communes |utrisque ionicis. nam si tertiam longam minoris ionici in duas breues |diuidas, fit ex pyrrichio et anapaesto coniugatio; si autem quartam, |ex pyrrichio et dactylo, temporibus dumtaxat in sua mensura ac spatio, |quo censentur ionici, permanentibus. recipit, ut diximus, et hippium, |id est molossum, e tribus longis dumtaxat in fine, <et> appellatur metrum |cleomachium. nam si maioris ionici duas breues in unam contrahas longam |0090| (pari etenim lege, ut longa in duas breues soluitur, ita duae breues in |unam longam conectuntur), ergo si breues duas in unam longam |contrahas, eueniet ut sequentibus aliis longis duabus eiusdem pedis quinque |continuae longae syllabae fiant et incertum sit, utrum molossus an |spondeus prior positus habeatur. at in eo qui a minori est ionicus idem |contra est. primae enim eius duae breues conciliatae molossum facient, |dehinc sequens ionicus a breui initium sumet, ex quo fit ut quinque |longarum continuatio eiusdem interiectione secernatur. ergo obseruabimus |pedem molossum maiori ionico in fine, minori autem inter initia ponere |et cauere ne in medietate collocetur. recipit hoc metrum trochaicas bases, |id est duplicem trochaeum, qui totidem temporum est, sicut et iambicas |bases choriambicum et antispasticum, quod fieri dicunt sed et uocant | κατὰ συμπάθειαν. similiter anapaestum et pyrrichium geminatos recipit; |adaeque et tribrachyn cum trochaeo seu contra mutato situ sociatos |dumtaxat admittit. quod fit, ut supra ostendimus, cum longae soluuntur |in breues etiam in trochaica coniugatione, quam familiariter suscipit, quae |coniugatio pedem tetrasyllabum ditrochaeum, id est duplicem trochaeum, |quem dichorium in oratore Cicero noster appellat, efficit. ionicum metrum |quidam <a> genere hominum uocabulum accepisse existimarunt, quod in |rhythmo et satis prolixum et satis molle, sicut eiusdem gentis homines |adseuerantur. scanditur autem per dipodias. |erit igitur huius monometrum acatalectum tale, |Phoebus comes, |hypercatalectum |per Leucadia; |dimetrum autem |hostem tegere est paratus, |huius brachycatalectum |ueris coma florens; |trimetrum uero acatalectum |hostem tegere est paratus et stat ipse, |huius hypercatalectum |lex haec fuit olim puerorum Stephano; |tetrametrum autem brachycatalectum, ut |hostem tegere est paratus et stat ipse nudus, |0091| in quo unus ionicus et trochaei quinque sunt; huius acatalectum |uuas nitidis frondibus euhan hederis illigat, |item catalecticum primae syllabae solutionem passum huius modi, |mea Delia casta pulchra paene siderum decus, |in quo unus ionicus et quinque continui trochaei. pentametrum quoque |brachycatalectum erit tale, |Dictynna deum progenies, aspice quis te chorus astris. |praeterea et ex se sine ulla pedum admixtione componitur et per se |stat integer per synaphian, ut Graeci dicunt, id est cum repetita |identidem uice breues longis aut contra breuibus longae subiciuntur. atque |ita inter se alterna mutatione uariantur, quos ἀπὸ μείζονος et ἀπὸ ἐλάσσονος |musici uocant, ut apud Horatium |«miserarum est neque amori dare ludum neque dulci». |huius primordio si adicias: o quam, erit ionicus ἀπὸ μείζονος adiectione |spondei, ut |o quam miserarum est neque amori dare ludum neque dulci. |adaeque ionicus ἀπὸ ἐλάσσονος ex apomizone creabitur demptis duabus |longis, quae in principio uersus locatae reperiuntur, ut est |«Galli timidi semianimes tergora uertunt»; |<ionicus ἀπὸ ἐλάσσονος fiet ita, |timidi semianimes tergora uertunt>. |ionicus autem sotadeus constat ex spondeo et pariambo alterna uice sine |intermissione currentibus, ea tamen lege, ut a spondeo incipiat et spondeo |terminetur, sicut ionicum decet, ut in longas desinat syllabas. unde ionicus |maior, qui duabus breuibus terminatur, adsumit sibi plerumque in ultimo |duas longas, ut sit uersus e tribus syzygiis et semipede spondeo, ut est |o mel quod apes omnibus e floribus libant. |insigne est [tale] autem ionicum tetrametrum brachycatalectum, ut |dic nunc, age Clio, mihi dic nobile carmen. |id autem quod trochaeum recipit praxillium dixerunt, inuentum a Praxillide, |poetria Sicyonia, quod est trimetrum brachycatalectum habens semper in |secunda regione trochaicam basin post ionicam primam, tamquam |0092| te nunc rogo, Phoebe, dulce melos, |item |qui nunc hilares litare deam. |incidunt autem, ut supra diximus, in hoc metro plures pedes, quibus |mollius redditur frequenti syllabarum adiectione, tamquam |genus unde Latinum, rogo genus unde Latinum. |nam pro spondeo positus est anapaestus in primordio trium quidem |syllabarum, sed tamen temporum totidem, qua condicione et tribrachys pro |trochaeo plerumque admittitur. nec enim numero syllabarum metra, sed |temporum spatio examinanda sunt. sed et dactylus non numquam ea lege |in sotadeum metrum cadet, ut est |dicite, rogo uos, dicite, quid ita rapitur Attis? |et quod magis mirum uideri posset, totus sotadeus uersus ex trochaeis |pedibus poterit ordinari, ut duo habeat ithyphallica metra inserto medio |trochaeo, qui erit septimus, ueluti |Bacche Bacche Bacche Bacche Bacche Bacche Bacche. |quibus si interposueris aliquos brachysyllabos, id est e tribus breuibus, |eiusdem rationis et numeri, licet adcrescentibus syllabis, temporum tamen |lege seruata, uersus efficietur mollior, dum celerioris soni uibratione |decoratur, ut est |Bacche Bromie Bacche Bromie Bacche Bromie Bacche, |item |frena capere, tela quatere, saxa iacere disce. |et quia fluit numerus, ut rhythmus accipitur. dehinc quia aptum |saltantibus uidetur, hyporchematicon a Graecis dicitur. sed et ithyphallicum |metrum e tribus trochaeis conexum saepe hunc tribrachyn sibi inserit, ut |«hasta uiridis armet», |item |placidus accipe munus. |quod necessario insinuandum esse lectori censui, ne ithyphallicum metrum |e tribus semper trochaeis subsistere audacter ac temere pronuntiaret. |0093| de metro ionico ἀπ᾽ ἐλάσσονος |ionicus minor, quem musici ἀπὸ ἐλάσσονος uocant, contrario quam |superior situ temporum priorem habet pariambum, sequentem spondeum |et hos inuicem, ut superior, sine fine currentes. adaeque spondeo |terminatur, ut ionico congruit: nam semper adfectant hi longis syllabis |terminari. qui cum diuisus est <ita, ut> integris syzygiae, ex qua constat, |temporibus efferatur, quae uelut ad rhythmon digesta decurrunt, aptior |ac pulchrior habebitur. nam solutis longis, siue utraque eius siue altera, |in duas breues seu contra conexis in unam longam duabus breuibus uim |propriae naturae modumque corrumpit atque ex se diuersa genera |speciesque producit. unde plerumque recipit in principio uersus bacchium <a> |longis incipientem et paeonem tertium, quorum uterque quinque |temporum spatio extenditur [catalecticum autem fit anapaesto aut eo qui |amphibrachys uocatur]. huic, cum esse sena tempora in singulis |coniugationibus, utpote ionicorum, oporteat, necessario trochaeus aut eius basis |adnectetur ea contemplatione imminuta, ut dipodiae superioris tempora ex |subditis compleantur. id Graeci ἐπίζευξιν, id est coniugationem, uocant, |eo quod priorum pedum basin uno tempore breuiorem sequentis syzygiae |compleat syllaba, quae pro breui, licet natura longa sit, utpote prior |trochaei, accipienda est, siquidem unius temporis supplemento ionica basis |indigere uideatur. etenim huic metro rhythmica natura accidit. huius |modi autem inter se συζυγίας passionem siue communionem musici | ἀνάκλασιν uocant et metra, siqua forte aduerterint talia, anaclomena |appellant, quod retrorsum inclinentur, ut in quibusdam saltationum |gesticulis nostra corpora pone pandantur. sed ut exemplo doceam, erit |hoc colon anaclomenon, |«Cybele rotabo crines». |hic ro, licet sit breuis, pro longa accipietur, Cybele ro. nam detractum |unum tempus sequentis syzygiae ex initiali syllaba huic impertietur, ne |fiat prima syzygia pentachronos, sequens heptachronos. igitur secundae |coniugationis prima syllaba, quae debet esse breuis, mutatur ea condicione, |ut uim suae proceritatis quartae syllabae breui, quae est ultima primae |coniugationis, impertiat; et ipsa quidem breuis remanet facta unius |temporis, superiorem autem a se syllabam, quae fuerat breuis, commercio |suae proceritatis extendit. atque ita fit ionicon anaclomenon, ut est |0094| Paphias amor columbas. |nam mor, secundae coniugationis initialis syllaba, quae breuis natura, |utpote in ionico a minore, esse deberet, deriuato in se superioris syllabae |tempore ἀνακλάσει inter syzygias facta trochaicam basin ionico subdidit, |quae basis <inter> utrasque syzygias, id est primam et secundam, sub hac |lege uersabitur. at Iuba noster, qui inter metricos auctoritatem primae |eruditionis obtinuit, insistens Heliodori uestigiis, qui inter Graecos huiusce |artis antistes aut primus aut solus est, negat hoc uitium, ut quidam |adserunt, rhythmicum fore, sed mage metrica ratione contingere, quod per | ἐπιπλοκάς, id est metrorum inter se amplexiones, ut supra docuimus, |plerumque euenit. nam τετραδικὴ ἐπιπλοκή et δυαδική, id est quadrua |et binaria amplexio, huic uersui, qui ionicus anaclomenos uocatur, |diuersitatem uarietatemque fecerunt. etenim antispastica et choriambica et |utraque ionica metra de quadrua amplexione subsistunt; iambica uero et |trochaica, sicut supra docuimus, de binaria. euenit autem ut |choriambica et antispastica iambicis coniugationibus, ionica uero trochaicis, quae |sunt diuersarum amplexionum, misceantur. unde accidit ut confusione |eorum metrorum, quae ex diuersis amplexionibus informantur, huius modi |inter syzygias passio siue communio, quae anaclasis a musicis dicitur, |merito eueniat et uarietas uersui de amplexionum differentia fiat. nam |si puro choriambico primam decutias syllabam, fit omne quod residuum |est ionicum a minori. et rursum si ionicum a minori syllaba una |mutiletur, quod remanet antispasticum deprehendas. item ablata antispastico |prima syllaba ionicum a maiori perficiet. uerum hoc tunc accidit, cum |purus est choriambicus uersus. at enim contra cum interpositae iambicae |coniugationes reperiuntur, lex illa quadruae amplexionis infringitur, |diuersique generis admixta amplexione nascitur ista uarietas, ut praecedens |colum, cum esse sena tempora in singulis coniugationibus oporteat, |pentasemum fiat, sequens uero heptasemo subsistat. recipit autem molossum |et anapaestum, sed raro iuncto pariambo et dactylum. feritur autem per |dipodian. |est itaque dimetrum acatalectum tale, |uiret alte cumulato; |trimetrum uero huius modi, |procerum quis Cererem non colat agris; |tetrametrum quoque huius modi, |0095| modo quae prona per Haemi fugit et pascua tondet. |tetrametrum autem catalecticum copiosum est apud Phrynichum, auctorem |comoediae ueteris, quod est tale, |uocat Aetnae super altum caput acris choreas. |trimetrum sane hypercatalectum non reperias purum, quando in fine |antispastus occurrit, unde [ob hoc] eius uitatur asperitas. |itaque hoc metrum et ex puris ionicis, ut ostendimus, constat et |admixtis quibusdam pedibus coniugatur. hoc Graeci ἐπίμικτον, nos mixtum |dicimus, quo frequentius ueteres quam iuniores usi noscuntur, cuius pauca |exempla subiciam. trimetrum autem acatalectum inconditae compositionis |tale est, |Salamina agit aequoris procellis. |item qui a ditrochaeo incipit pede, |puberes meos Sicaniae colonos. |item quod primam coniugationem integram habeat, sequentem autem |temporum septem, tale est, |sacer Edono Gradiuo. |item quod inter initia facta collectione breuium pro ionico molossum accipit |erit tale * |Ararin sic super altum. |plurimi autem tam tragici quam comici, sed et lyrici poetae, huius modi |compositionum diuersitate libere abusi sunt. inter haec si tetrametri |uersus catalectici, qui in huius modi metro primi habendi sunt, longas |in breues soluerint, metrum efficient galliambicum, dictum quasi Γάλλων | ἴαμβοι, id est maledicta, quibus non numquam conuiciantur. idem et |metroiacon seu, ut quidam, bacchiacon anaclomenon, cuius exemplum |tremulos quod esse Gallis habiles putant modos, |quod ex duobus colis, id est dimetro acatalecto subiuncto dimetro |catalectico, conexum habetur, ut est |0096| segetes meum laborem, segetes meus labor. |subsistit ex pariambis adnexis trochaeis, sicut dictum est, alterna uice, |cum longis breues aut breuibus longae subiciuntur. memineris tamen et |tribrachyn loco trochaei hoc metrum, si necessitas postularit, admittere |neque adcrescentis syllabae numerum, cum in temporibus omnis ratio |custodiatur, officere, ut hoc galliambicum, quod solutione complurium |syllabarum compositum est, ut |uolat agiliter sunt * | de paeonico metro |paeonicum metrum siue creticum, ut quidam ferunt adserentes paeonas |originem ex cretico seu amphimacro traxisse longis eius prima et suprema |in breues solutis, quibus paeon primus et quartus creari noscuntur, quod |etiam ex bacchio et palimbacchio adaeque fit, unde et bacchiacum a |quibusdam hoc metrum dicitur, quidam ultimo loco posuerunt |proceleumatico repudiato. quod tamen magis rhythmo, id est numero, quam |metro, congruere uarietas ipsa compositionis ostendit. nam recipit [non |numquam in breues solutos] amphimacros, quorum etiam clausula, qua |fit carmen eius catalecticum [terminatur], adeo huic familiaris est, ut |plerique hoc metrum rhythmum creticum dixerint. quod cum eius modi |sit, tamen usus eius apud lyricos, sed et tragicos et comicos, frequens est, |et praecipue de bacchii et cretici solutionibus. |bacchiacum igitur dirhythmum siue dimetrum acatalectum, quod in |quartum paeonicum plerumque solutione longae transit, huius modi est, |amicos uocantis; |trirhythmum quoque acatalectum ita, |ut Echo sub antris canebat. |tetrarhythmum etiam acatalectum tale est, |uolabat superbus per auras Cupido; |pentametrum uero acatalectum huius modi, |io quis deorum per altos Lycaei gradus me. |obseruabis itaque singulorum differentias taliter: aut enim ex paeonibus |sunt temporum quinque aut ex bacchiis adaeque temporum totidem aut |etiam ex creticis, quos amphimacros diximus, qui et ipsi quinque |temporum proceritate nituntur. quod ideo diximus, ne in partiendo errorem |0097| incurramus. ubi enim non pedum, sed numerorum ratio subsistit, non |pedes pedibus pares restituuntur, sed tempora temporibus adaequantur. |quidam trisyllabis et tetrasyllabis admixtis pedibus hoc genus uersuum et |composuerunt et indifferenter ista compositione usi sunt. nam aut |creticis aut eorum solutionibus, id est paeonibus aut primo aut quarto, |indifferenter mixtis carmen ediderunt, sed et bacchiacis et creticis |coniugationibus adaeque usi sunt, ut est hoc, |acuta falce si uirentis esculos. |recipit autem etiam trochaeum et pariambum conexos, sed et cum pariambo |iambum in syzygia, qua efficitur paeon quartus, ultima scilicet iambi |longa, tribus breuibus antepositis, quem tam ex bacchio quam ex cretico |solutione longarum, id est prima longa cretici et secunda bacchii ab |ultima, effici cunctis in promptu est. unde datur intellegi eundem pedem |per solutionem cretici et bacchii communem esse utriusque. cui par |similisque etiam is rhythmus, qui ex quinque continuis breuibus syllabis |constat: est enim totidem temporum, quot et paeon pes et bacchius et |amphimacrus, tamquam |uorat agile fera propera, modo retulit era cibos. |et rursus exempla repetamus. erit dimetrum paeonicum catalecticum |huius modi, |nunc agite caelites: |trimetrum autem, |nunc agite nunc tripudiis mihi, |quod phrynichion uocatur: tetrametrum, |nunc agite tota ueniat manus ad hoc sacrum: |pentametrum uero, |tolle, refer aeolica musigena canticula Tityro. |haec, si nouissimos creticos uel dactylos subtrahas (nam et dactylo propter |nouissimae indifferentiam metrum clauditur), acatalecta erunt et secundum |appellationem suam syzygiarum numero concludentur. hexametrum autem |Aristophanes composuit tale, ut sint paeones primi tres et insequantur |totidem cretici, tamquam |uer agere purpurea te Venus amoribus ipsa pollens iubet. |sed et [hic] tetrameter paeonicus catalecticus, is dumtaxat qui maxime in |usu est, ex longa et tribus breuibus ab Aristophane compositus est, totus, |0098| ut uides, ex paeone primo, ultimo amphimacro, syllabis quidem minore, |temporum tamen totidem, unde et catalecticus uidetur, ueluti |sic Tiberis implacidus in maria labitur, |item |«egregia percoluit ingenia mu<sice>». |<recipit> etiam cum pariambo tribra<chyn conexum, id est> solutum in breues |amphimacrum, tamquam modo retulit, Philopolemus. quod autem post |tres bacchios postremo paeone concluditur, metrum bassaricum appellatur, |ut est |ab euro sonorum quis Aetnae per maria. |id uero, quod tribus praecedentibus creticis diiambo clauditur, fiet |rhythmus concurrens ex duobus amphimacris et trochaico dimetro catalectico, |quod euripidion nominatur, tamquam |aureo sub toro tollit aemulas faces. |nam ferme tragicis carminibus bacchiaca compositio familiaris est. | de metro proceleumatico |ambigitur super auctoritate proceleumatici, quod constat ex duobus |pyrrichiis, id est quattuor breuibus, an inter prototypa metra hoc quoque |recipiendum habendumque sit, quia nec molossicum, quod constat e tribus |longis, propter nimiam similitudinem induci aut uideri metrum potuit. |quidam tamen decimam huic speciem post nouem prototypa impertiendam |esse, e quibus est et Philoxenus, ex eo putauerunt, quod laconicum longis |constantem quindecim huic propter contrarium respondere posse |conspicerent (qui tamen non ex omnibus molossis conectitur; nam spondeos |inuicem miscet), ut est |ite, o Spartae primores, fauste nunc † parcas ducentes. |satius tamen est adnecti eum copularique comico anapaestico, cuius |cognationem inter se coniunctis suis duabus ultimis breuibus demonstrat. nam |0099| ex dimetro anapaestico tetrameter proceleumaticus figurabitur uersus longa |eius in <duas> breues soluta et syzygia in simplices pedes diuisa, ut est | tuba terribilem sonitum crepuit * |praeterea quod numquam e pyrrichio, qui duplex in proceleumatico habetur, |formata aliqua in metris species proferatur. huius uersus longissimus |erit tetrameter catalecticus uel, siqui illum adhuc extendere adfectet, |pentameter. recipit autem prima et secunda et tertia sede proceleumaticum, |quarta tribrachyn aut anapaestum, quibus et clauditur, scilicet detracta |proceleumatico syllaba ultima aut duabus breuibus ultimis in unam longam |redactis propter anapaestum, uti metrum sit, non numerus. scanditur |autem per dipodian. exemplum erit tetrametri catalectici [id] |«nemus aue reticuit, ager homine sonat», |item |perit abit auipedis animula leporis: |trimetri autem |id agite peragite iuuenes: |dimetri |id agite iuuenes. |hoc metro ueteres satyricos choros modulabantur, quod Graeci εἰσόδιον ab |ingressu chori satyrici appellabant, metrumque ipsum εἰσόδιον dixerunt. |0100| liber tertius | de coniunctis inter se et mixtis metris pragmaticus |decursis metrorum per nouem species fastigiis elementisque |principalibus, quae Graeci πρωτότυπα uelut primas figuras appellando nominarunt, |scilicet artis huiusce prima, ut ita dixerim, semina, dicendum dehinc |secundum ipsam disciplinae originem consentaneum reor, quae ex isdem |ueluti fontibus deriuata ad innumerabiles metrorum species nunc per |adiectionem, nunc detractionem aut transmutationem uel concinnationem |processisse uideantur. et quamuis non queant omnia ob immensam sui copiam |comprehendi, utpote cum sint innumerabiles figurae compositionum, seu |quas prisca aetas dedit, seu quas sequens aemula imitatione excogitando |produxit, tamen ex his quae aut frequens usus celebrat aut potior |auctoritas recipiendo commendat, prout potero, sollicita inuestigatione |comprehensa depromam: quo subinde ea quae fallunt apud poetas metra |praeceptis disciplinae instruendis facilius intellegantur, qua metrorum |origine exorta, qua specie figurata aut situ temporum digesta aut |copulatione conexa uideantur. habet enim metrorum inter se ratio summam |in cognoscendo uoluptatem, qua et ueterum sub quacumque lege tradita |celeriter comprehendere et multa ipsi aemulante studio noua concipere animo |atque informare possimus. ita enim metrorum, quae ex origine noscenda e |prototypis nouem profluunt, inter se uarietas multiformis et de praefinito |ueluti quorundam seminum numero innumerabilis copia est, ut ille loculus |Archimedius e quattuordecim crustis eburneis, nunc quadratis, nunc triangulis, |nunc ex utraque specie uarie figuratis, [et] uelut quibusdam membris artis |struendae causa compositus proditur. nam ut in illo praefinito ac |0101| determinato crustarum numero multiplici earundem uariatarum specie nunc |nauis, nunc gladius, nunc arbuscula et siqua alia figurantur, ita metrorum |certo ex origine numero intra decem prototypa comprehenso multiplex |admodum uarietatis copia propagatur. nam ut [ea] exercentis aut ingenium |aut uoluntatis arbitrium est, ita uariae ac multiformes metrorum species |proferuntur. figurantur enim generalibus modis duobus, quantitatis et |qualitatis, specialibus autem octo. nam quantitas immutabit metrum aut |per adiectionem aut per deminutionem; qualitas autem per translationem, |permixtionem, transfigurationem, diuisionem, unitatem, compositionem. |et ex heroo quidem per adiectionem syllabae fiet ita, |Musae mi Pierides Clariusque adsistat Apollo: |mi enim syllaba detracta erit hexameter. per deminutionem autem |syllabae octauae siue nonae ex trimetro iambico sic, | beatus ille qui procul messibus. |per translationem uero uerborum ex heroo sic, |instimulata choris qualis socrus excutit ulnas: |fiet tetrametrus trochaicus ita, |in choris stimulata qualis socrus ulnas excutit. |per diuisionem autem, si proceleumaticum in anapaesticum metrum |diuidendo sic percutias, |id agite peragite celeriter. |per unitatem uero, cum pariambus duplex iungitur, |agite iam agite cito modo mea, |et fit proceleumaticus. per transfigurationem quoque, cum herous figuram |trimetri accipit, uelut |Albani muris Albam Longam cinxerunt: |hic enim si per dipodias percutiatur, fiet trimetrus. sed et per mixtionem, |cum diuersae bases miscentur, ut puta choriambica et iambica, ueluti |Lydia, dic precor libens, unde uelis reuerti. |per compositionem autem, si ex heroo dimetro, cui syllaba adiecta in |nouissimo erit, quod penthemimeres uocatur, quod est tale, |«arboribusque comae», |adiecto dimetro iambico fiat metrum tale, |0102| «arboribusque comae, ut prisca gens mortalium», |quale est in epodo Horatii, |«scribere uersiculos amore percussum graui». |demonstratis igitur exemplis temptabimus procedente lectione, in |quantum potuerimus, omnia huius generis siue simplicia siue immixta, |quae in usum aut Graeci aut Latini receperunt, subinde prodere, si prius |ea a quibus initium sumendum est docuerimus [dicemus igitur de metris |per συμπάθειαν et ἀντιπάθειαν inter se coniunctis]. |dicemus igitur de mixtis ac mutua conexione sociatis metrorum |generibus, quorum bifariam ratio dispergitur. namque alia consentanea et |ueluti cognata inter se ratione iunguntur, alia ex dissidenti ac contraria, |quae Graeci κατὰ συμπάθειαν καὶ ἀντιπάθειαν appellant. erunt ergo |per συμπάθειαν, id est per consentaneum adfectum, mixtae inter se |iambicae bases choriambicis et antispasticis. nam quotiens copulantur |sub quacumque sede, uideas ueluti ex una eadem<que> specie id |compositum metrum stare et quasi uniforme, quod monoides Graeci dicunt, |procedere. adaeque et trochaicae bases ionicis pari consensione sociantur, |cum epiplocarum, quas amplexiones metrorum diximus, mutua inter se |successione uariantur. et quamuis non solum trochaeum et solutionem |eius tribrachyn, sed et spondeum cum suis solutionibus, id est dactylum |et anapaestum, admittant, tamen uniformia metra sentiuntur, cum ex |similibus et familiaribus pedibus sit ista coniunctio. similiter dactylicis |anapaestica incidunt, ut «arma uirumque cano». etenim adiectis |duabus breuibus, ut supra ostendimus, fiet anapaesticum per συμπάθειαν |sic, ades arma uirumque cano. qua uicissitudine et ex trochaicis |iambica et ex anapaesticis dactylica metra inter se formantur. per | ἀντιπάθειαν uero, id est per contrarium adfectum seu passionem, iunguntur ea |quorum inter se contrariae species haud facile copulantur. est enim |coniunctionis genus nimis scabrum atque asperum, ut sunt ionica ἀπὸ | μείζονος cum iambicis uel dactylica cum trochaicis semper dissentientia |inter se atque abhorrentia. unde et ἀσυνάρτητα a Graecis, id est |inconexa, appellantur, ut est | beatus ille qui uacans mente uiuit integra. |nam compositus apparet uersus ex dimetro iambico acatalecto et |dimetro trochaico catalectico ex diuersis et contrariis amplexionibus: |hi enim, etiamsi genere congruunt, specie tamen discrepant. |0103| item ex anapaestico <dimetro> acatalecto et iambico dimetro catalectico, |ut est |age nunc comites rabidae Cybeles uocant choros ad aras. |intellegis igitur atque ipso sensu abhorrentium aurium percipis duo |metrorum cola dissidentia inter se ita confragose atque aspere coisse in |unitatem conexionemque, ut superiora lenem ac liquidam [nequaquam] |conuenisse uidentur. item si quattuor dactylis tres trochaeos, quos uocant |ithyphallicum, iungas, erit ἀσυνάρτητον, ut est illud, |tunc et amoris amor uenit improbus aliger Cupido. |praeterea permixtiones colorum [id est membrorum] in metris |quadripertitae <sunt. aut enim metra> ex duobus colis imperfectis conciliantur |aut <ex> duobus perfectis aut ex perfecto et imperfecto aut contra, id est |ex imperfecto et perfecto, quod ἀσυνάρτητον appellauimus metron, quale |est ex iambico dimetro acatalecto et ithyphallico compositum ita, |iubar superne fulgida lucet arce caeli. |aut contra ex trochaico dimetro acatalecto et iambico dimetro catalectico, |uelut |caeruli Menoeta ponti ratisque rectitator. |in eius modi enim uersibus membrorum manifesta discretio est. quae |autem ex duobus imperfectis colis [id est membris] conciliantur, uix est |eorum separationem diuisionemque cognoscere, in his praecipue, quae |minimae proceritatis conexa iunguntur: exempli gratia si sit iambicum |dimetrum catalecticum et sequatur dactylicum dimetrum brachycatalectum ita, |† dicata ex fario, |cum sit traditum colum ita demum iustae proceritatis accipi, si decem et |octo temporibus suppleatur. cum autem nec coli mensuram breuitas ista |0104| conficiat, quantum a perfecti uersus mensura discordet, [et] utique |manifestum est, cum colum portio uersus esse tradatur. sunt item quae primam |trochaicam, secundam choriambicam, tertiam trochaicam, sed et quartam |syllaba breuiorem coniugationem habeant, quorum exempla plerumque |apud comicos <in> Diphili et Menandri comoediis reperiuntur. |uerum haec hactenus noscenda sunt, ne quid per imperitiam |praeteriisse uideamur: alioquin et uitanda et respuenda sunt. nam perfecto |poetae leuia et sonora sectanda sunt; quae autem fragosa et aspera, dicis |causa, non ut imitentur, sed ut uitentur, noscenda sunt. quorum, sicut |et aliorum complurium, auctor et parens fertur Archilochus singularis |artificii in excogitandis ac formandis nouis metris, qui primus epodos |excogitauit alios breuiores, alios longiores, detrahens unum pedem seu colum |metro, ut illi subiceret id quod ex ipso detractum esse uidebatur: ut in |heroo, a quo primum coepit, tamquam |«diffugere niues, redeunt iam gramina campis»; |dehinc epodus sui generis, |«arboribusque comae»: |et illud, cum heroi uersus secundo colo ithyphallica epodos per | ἀντιπάθειαν respondet, ut |Priamique euertere gentem fata iam parabant: |et multa alia, quae in processu operis demonstrabimus. omnia enim ex |dactylo et iambo principalibus orta noscuntur. nam quaecumque |protuleris, ex his profluere fontibus et ad haec referri ueluti semina |examinando reperies. haec enim sola duo metra, quamuis et iambicum heroi |sit traductiuum, utpote cum trimeter de hexametro manasse noscatur, haec |sola possunt prototyporum prototypa dici et omnium metrorum elementa, |reliqua autem horum ἀποτμήματα: quorum modos, in quantum colligi |potuit, studiosi lectoris auribus intimabo. | [de summa numeri quae metrorum multiplicatione redigitur] |nam cum metrorum principalium, quae catholice excepto rhythmo paeonico |recipienda sunt, octo genera censeantur, siquis ea octies multiplicet, [et] |octona metra octies multiplicata efficient differentias LXIIII. et ut exemplo |id apertius clareat, siquis iambicum iambico coniungat aut trochaico et |0105| deinceps ceteris, id est dactylico anapaestico choriambico antispastico |et ionicis duobus, fient harum permixtionum differentiae octo. pari |ratione si sit trochaicum ceteris metris, ut supra de iambico diximus, |coniugatum, fient aliae differentiae octo. ac deinceps si per omnia pedum |genera similiter fiat ista coniugationis multiplicatio, non dubie clarum erit |effici differentias LXIIII in omni octo metrorum principalium summa. |cuius rei edocendae gratia etiam quaedam sui generis exempla proponam. |nam si ex duobus iambicis, quae penthemimere uocantur, uersus unus |formetur, fiet sapphicum huius modi, |meat per aequor Inoa proles. |item si ex duobus iambicis dimetris catalecticis fiat permixtio, fit metrum |quod aeschrionion dicitur, ut est |amore me subegit et igneo furore. |similiter duo dactylica si coniungas penthemimere, fit elegium tale, |«lactea sanguineis lilia mixta rosis». |uel si anapaestica hephthemimere copulentur, fiet metrum quod | παροιμιακόν appellatur, ueluti |sed Iapygii uada ponti taciti prope litoris actas. |item ex duobus trochaicis, quae hephthemimere nuncupamus, fit metrum |euripidion, quod est tale, |Phoebe carminum potens, cum sorore sis fauens. |sed et multa alia per singula metrorum genera, quae persequi satis |prolixum est, sub huius modi conexione miscentur. |uerum haec coniuncta, quae Graece ἀσυνάρτητα [non composita] |nominantur, ita perfecta sunt, ut facile sit unam quamque partem coli |determinatione adsequi, cuius sit aut proceritatis aut generis. illa autem |quae Graeci συγκεχυμένα et ἀπεμφαίνοντα, quae nos confusa et |immanifesta dicimus, non tam perspicua et aperta sunt, idcirco quod non |tantum ex differentia diuersorum metrorum coniugantur, uerum ex eo, |quod breuia et non perfectae proceritatis in hoc genere uersuum cola, |quae nos membra dicimus, sociantur. nam ferme a monometro |brachycatalecto initium sumunt et non ultra dimetrum hypercatalectum crescunt. |unde intellegi datur per singula metra, quae octo sunt numero, totidem |incrementa differentiarum reperiri, id est octona in generibus singulis, |ita: aut enim monometrum est brachycatalectum aut monometrum |catalecticum aut monometrum <acatalectum aut monometrum> hypercatalectum; |rursus aut dimetrum est brachycatalectum aut dimetrum catalecticum aut |dimetrum acatalectum aut dimetrum hypercatalectum. quorum exempla in |0106| dactylico, quod est in coniunctis magis cognitum, ostendam. est itaque |monometrum dactylicum brachycatalectum φεῦ, catalecticum autem addita |syllaba breui φεῦγε, acatalectum uero monometrum pes integer dactylus | φεύγετε, hypercatalectum autem, si pedem dactylum una syllaba breuis |excedat, ut est φεύγετέ με. item dimetrum brachycatalectum fit, si |pedem dactylum una longa excedat syllaba, ut φεύγετε δή; catalecticum, |si pedem dactylum una longa et una breuis excedant, ut est φεύγετε δή | με; acatalectum autem, si duo dactyli copulentur, ut est φεύγετε φεύγετε; |hypercatalectum uero dimetrum, si praeter duos dactylos una breuis |abundauerit, ut est φεύγετε φεύγετέ με. quae uarietas facit differentias octo, |quod etiam in ceteris septem metris accipiendum est, iuxta quod fiunt |differentiae octies octonae, quae comprehendunt numerum differentiarum |LXIIII. |uerum haec si singula sint nullis aliis congregatis, ut et de |superioribus diximus, manifesta erunt. at cum inter se similia aut disparia |nectuntur, tunc ex ipsa breuitatis conclusione obscuritas nascitur, unde | συγκεχυμένα et ἀπεμφαίνοντα a Graecis, a nobis confusa et |immanifesta appellata sunt. fiunt itaque per has coniunctiones de his LXIIII |differentiis, ut maiores nostri in hac arte sublimes tradiderunt, species |differentiarum quattuor milia XCVI, scilicet multiplicatis inter se colis. |proponamus itaque canonem dactylici in exemplum reliquorum septem |metrorum, qui est, ut ceteri, aeque octo differentiarum ita: nam aut |dactylicum monometrum brachycatalectum dactylico monometro brachycatalecto |copulatur aut idem brachycatalectum catalectico aut acatalecto aut |hypercatalecto, et rursus idem brachycatalectum dactylicum dimetro |brachycatalecto aut dimetro catalectico aut dimetro acatalecto aut dimetro |hypercatalecto sociatur, quae sunt commutationes octo canonis unius. igitur |eo pacto, quo monometrum brachycatalectum percurrens octo canonas, ut |ostendimus, fecit differentias LXIIII, ita et monometrum dactylicum |catalecticum et acatalectum et hypercatalectum: cum suum ceterosque canonas |tam per monometrum quam per dimetrum singula metra percucurrerunt, |procul dubio octies sexagenae quaternae differentiae colliguntur. ex |quibus efficitur numerus differentiarum in una quaque metri specie |quingentarum XII. si ergo unius canonis haec summa de differentiarum |multiplicatione colligitur, manifestum apud omnes erit octo canonum, id est |metrorum principalium, multiplicationibus octies quingentas XII |differentias fieri, quae in summam maioris numeri redactae efficient |0107| differentiarum, quibus ἀσυνάρτητα, id est inconexa, colliguntur, quattuor milia |XCVI genera, quae per metrorum clausulas mutua earundem alternatione |efficiuntur. | [quot ex dactylico heroo metrorum genera deriuentur] |considerantibus nobis, quot ex dactylico heroo per singulos prototyporum |canonas metrorum species procreentur, manifesta ratione reperio primam |eius ueluti subolem a pentametro uersu coepisse. unde consequenti |ratione initium suscepti operis [de uersu pentametro] ab eodem ordiemur |[quod metrum τεσσαρεσκαιδεκασύλλαβον σαπφικόν et αἰολικόν dicitur]. |quod <metrum> inuenisse fertur Callinous Ephesius. alii uero Archilochum |eius auctorem tradiderunt, quidam Colophonium quendam, super quorum |opinione apud grammaticos magna dissensio est. is autem uersus a |duodecim syllabis in quattuordecim crescit. nam compositus est de hexametro |ita, ut de tertio pede partem orationis complente semipes tollatur, |itemque ex ultimo pede, quem spondeum esse debere in dubium non uenit, |adaeque postrema syllaba retrahatur, ut est |«Mars pater, haec pateris, quae nos quoque posse negamus». |huius penthemimeres «Mars pater haec pateris», dehinc quae nos quoque |posse negamus, minor itaque hexametro uel tribus uel duabus syllabis |est, tribus, quotiens tertius in hexametro dactylus inuenitur, duabus uero, |quotiens spondeus, optimus autem est, quotiens duos nouissimos |anapaestos habet, qui fiunt ita, si duo ante ultimum hexametri uersus pedem |dactyli sunt, ut est ille, |«Mars pater, haec pateris, quae nos quoque posse negamus». |huic si quarti pedis primam syllabam detrahas et nouissimi ultimam, fiet |uersus claudentibus eum <duobus> anapaestis talis, |Mars pater haec pateris quae quoque posse negam. |item |«barbarico postes auro spoliisque superbi»: |pentameter |barbarico postes aur spoliisque super. |sed et ille perspicuus pentameter habebitur uersus, qui post duos pedes |primos semipede, qui superest ad penthemimeren tomen, uerbum finit. |0108| unde pentametri uersus erit prima species, quae de hexametri uersus |tome, quam penthemimeren diximus, geminata conficitur, quae tunc |contingit, si hexameter duos dactylos habuerit, ut puta «primus |Erichthonius». in hac enim clausula heroi hexametri dactylos duos esse et |semipedem necesse est, qui repetiti pentametrum elegiacum, qui hexametro |subicitur in poematis, efficiunt. in quibus etiam ordo praeposteratus nec |metro nec sententiae oberit, ueluti |bella per Emathios Musa monente cano, |dehinc |Musa monente cano bella per Emathios. |hi primi pedes usque ad tomen in elegio uersu κινητικοί uocantur, quod |eos transferre in secundam clausulam et ex eorum geminatione uersum |implere possumus. ex quo etiam genus propriae uersificationis inducitur |et appellatur tripenthemimeres. nam prima uersus heroi portio ter |repetita, ueluti |«arma uirumque cano», «Musa mihi causas», «urbs antiqua fuit», |metrum sui generis facit. huius incisioni, quae syllaba clauditur, si |alteras duas adicias, ut tertium pedem trisyllabon compleas, erit hoc |[penthemimeres] trimetrum δεξιόν. nihil autem intererit, si pes tertius in |isto uersu longa syllaba, quae est finalis ἀδιάφορος, finiatur et fiat | ἀμφίμακρος, ueluti |«arma uirumque cano Troiae». |sane quia superius δεξιὸν μέτρον diximus, quamquam id et in prototypis |ostenderimus, tamen scias inter dextros ac sinistros uersus hanc haberi |differentiam, ut dextri sint qui in tertia uel quinta sede trisyllabon |habuerint pedem, sinistri autem qui disyllabum in secunda uel quarta |regione. uerum huius generis, ut supra coeperam dicere, quod ex |penthemimere geminato conficitur, species sunt tres: prima, cum praecedit |spondeus, sequitur dactylus, item spondeus ultimis anapaestis duobus |uersum claudentibus; et haec, ut superius, geminata efferri non possunt, ut |«postquam res Asiae» «desine Maenalios». |0109| huic si nouissimam longam detrahas, ut iam non anapaestus, sed iambus |uel alius bisyllabus ponatur, metrum asclepiadeum efficiet, quod duodecim |syllabis subsistit, ut |postquam res Asiae desine Maenali, |item |quam saeuis trepident carbasa flatibus: |quod constat ex spondeo, duobus choriambis, ultimo iambo, quod etiam |prima adempta syllaba anacreontion dabit sic, |saeuis trepidant carbasa flatibus, |seu metrum ionicum claudente dactylo. altera uero species ita, cum tres |sunt spondei, anapaesti duo, tamquam |o fortunatus desine Maenalios. |tertia autem, cum primus est dactylus sequentibus duobus spondeis, |anapaestis duobus in clausula positis, ut |«Crispe Iugurthinae conditor historiae». |memento sane non numquam in his et quintum tribrachyn reperiri. sed |iam dictum est de syllaba finali, unde eam, ut uelis, accipe, ueluti |Tiphys et Automedon dicor amoris ego. |notandi sane et huius modi uersus, qui hexametro et pentametro uersui |per adiectionem et detractionem que syllabae communes sunt, tamquam |et genitor diuum quos terminat Oceanus. |hic enim accepta in ultimo que syllaba hexametrum facit sic, |et genitor diuum quos terminat Oceanusque. |at si una syllaba media post duos pedes et semipedem <de>trahatur, erit |pentameter ita, |et genitor diuum terminat Oceanus. |semipede enim ab hexametro minor, a pentametro maior est, qui a Graecis |inter quadratorum uersuum genera numeratur. |in scandendo autem pentametro non nulli dissentiunt. quidam enim |eum in duo diuidunt cola et percussis utriusque partis binis pedibus |semipedes, qui supersunt, coniungunt et ex his spondeum quintum uersui |adnectunt, tamquam |nil mihi rescribas attinet ipse ueni, |sic |nil mihi rescri attinet ipse uenibas. |0110| hoc eo studio, ne anapaestum pedem, quem hexameter herous excludit, |pentametro miscerent. alii uero spondeo tertium locum ut proprium |defendunt, qui ex semipede superioris clausulae et prima longa incipientis |dactyli ei adnexa gignitur: supererunt residuae breues dactyli duae, his |adiuncta longa efficiet anapaestum quarto loco: supersunt tres syllabae, |quarum duae breues, utpote supremae dactyli; his copulata finalis tertia |pedem anapaestum complebit, nec interest, breuis an longa sit, utpote in |ultimo constituta. huius exemplum |ne tu Pieridum deseris Aoniam. |obseruabis autem ne nouissima syllaba prioris coli, quae post duos pedes |semipes residet, breuis sit, ne pro spondeo tertius iambus obrepat, qui |huius legis rationem subruat; quamuis quidam, quod ex gemina tome |uideatur uersus iste subsistere, non sint deterriti quin breui syllaba prius |colon concluderent adfirmantes nihil interesse, cuius modi in fine sit |syllaba, idque ipsum iuris ac legis commata retinere uoluerunt, quod in |omni metro et in quocumque uersu catholice praeceptum est. his subditis, |ut dictum est, hexametris elegiacum metrum reddunt dictum ex eo, quod |maerori rebusque tristibus modus eorum aptior esse uideatur, ἀπὸ τοῦ | ἐλεεῖν. alii uero παρὰ τὸ εὖ λέγειν elegos dictos arbitrantur. | [de generibus metrorum quae a pentametro profluunt] |choerilium seu diphilium metrum ex eodem pentametri ortum esse genere |res ipsa indicat. est enim e dactylica specie deriuatum, suprema tantum |uersus syllaba, quin sex pedibus profluat, breuius. incipit autem a duobus |dactylis, tertia regione spondeo semper manente, et rursus ex duobus |dactylis et syllaba una. huic duo cola, quae penthemimere diximus, |adcrescente media syllaba, qua spondeus gignitur, formam dedisse noscuntur, |qua detracta ad elegiacum pentametrum uersus reuertetur, uelut |nunc age Pierios uersus dea Calliope, |item |incipe Maenalios mecum mea Melpomene. |choerilium autem amphilipes dicitur, quod initio et [in] fine imminutum |est, ut |tibi namque decens lucet rosa uertice. |hoc quoque ex eodem pentametri uersus genere profluit, quod |aeolicon seu sapphicon metron nominant, a Sappho, uate doctissima, inuentum. |0111| huius primae in uersu duae syllabae indifferenter nunc longae, nunc |breues, nunc dispares solent poni, id est quilibet pes e disyllabis quattuor, |subiectis per ordinem usque ad finem uersus quattuor dactylis, tamquam |Maro me docuit iuga Pieridum sequi, |item |cordi laurea uirginitas mihi cum foret; |nisi si catalecticus uersus emerserit, scilicet [et] ut disyllabo ultimo quam |dactylo terminetur. hoc quoque cognatum aeolico generi metrum esse in |dubium non uenit, quod primo spondeo et dactylis quattuor subsistit. nisi |quod huic interdum ultimus creticus est, ut |at plenus uenit Alpibus aeria niue, |cui ad implendum hexametrum spondeus deest. |huic quoque si octauam syllabam a primordio uersus auferas, fiet |elegion, quod diestigmenon elegion appellatur, quasi unius interiectu |syllabae distinctum, ut |alma parens genetrix diuum decus Oceano. |cui si syllabam adicias, fiet herous ita, [ut] |alma parens genetrix diuum decus Oceano lux. |si autem octauam a medietate auferas, erit elegion, ut |alma parens genetrix, tu decus Oceano. |traditur etiam elegius scazon talis, ut primum colum, id est penthemimeres, |integrum habeat, secundum uero contra legem suam non una, sed duabus |syllabis terminatum, ut nil mihi rescribas primum colon, secundum |attinet ipse ueni, scazon attinet ut ueniatis. adfectat enim secundo |colo ultimum pedem trochaeum inducere. |his logaoedicam metri speciem, quae et enoplios et archebulios |dicitur, non absurde coniunxerim, adaeque dactylici metri subolem, scilicet |cum trochaica basi uersus clauditur duobus uel tribus uel quattuor dactylis |praeeuntibus, prout carminis mensura aut ratio exegerit. cuius generis |est etiam hoc, quod ex duobus dactylis et duobus conectitur trochaeis et |appellatur alcaicum decasyllabum, ut est. |laurea Nyctelio corona; |item e tribus dactylis et duobus trochaeis, ut |0112| quadrupedante ciet pede primus aequor; |rursus e quattuor et duobus trochaeis, ut |Romulidae pedites Arabum populis amici. |quae species et in anapaestico uersu reperietur, ita dumtaxat, ut |postrema eius clausula bacchio a breui incipiente terminetur et pro anapaesto |non numquam spondeus ponatur. duobus autem spondeis, ut plerumque |in heroo hexametro reperimus, si metrum claudatur, spondiazon uersus, |ut in primo libro dictum est, appellabitur. spondiacus enim, ut |trochaicus et iambicus, ex omnibus spondeis subsistit, cui si molossum ultimum |adieceris, fiet laconicum metrum e quindecim longis ita, |Hispani duri desciscunt a Romanis uictores. |nec minus e pentametro uersu anapaesticus figurabitur, utpote cum |ex dactylo spondeo et anapaesto subsistat adiecto in qualibet sede uersus |sui generis pede siue dipodia, quo fiat tragicus seu comicus, ut |Tiphys et Automedon dicar amore potens. |uides pentametrum elegiacum: adiecto mea lux erit trimetrus |anapaesticus, in quo prima basis ex duobus dactylis, secunda e spondeo et |anapaesto, tertia e duobus anapaestis subsistit ita, |Tiphys et Automedon dicar amore potens mea lux. | [de enuntiatione pentametri elegiaci] hoc quoque notandum |in enuntiatione pentametri elegiaci: nam plerumque aurem fallit, ut in |illo Graeco uersu, | ἡμεῖς δ᾽ εἰς Ἓλλης πόντον ἀπεπλέομεν. |nam si coniunctim Ἑλλήσποντον enuntiarimus, effugerit aurium sensum, |ut nequaquam uersus esse credatur. at si per hemistichium pronuntiemus, |ipsa subdistinctione genus metri declarabimus ita, ἡμεῖς δ᾽ εἰς Ἓλλης, |dehinc πόντον ἀπεπλέομεν. unde pentametrus duobus pedibus et |semipede colon terminare debet, ut qui audierit, antequam percutiat, uersum |intellegat, uelut |labitur hinc Helles, pontus in Oceanum. |item |uenerunt inter, lunia sancta polo. |nam si per se dicas inter et per se Iunia media subdistinctione |interposita, recipiet formam elegiaci. |0113| hinc procul dubio intellegi datur prosam numeris subsistere. nam |et Aristoteles, homo sublimis ingenii, praecipit numeros esse in oratione |oportere, ita tamen ne uersus incurrant, qui saepe imprudentibus |subrepunt, quod et Cicero in oratore suo [de euitatione uersuum] tangit. |ipsa quoque lyrica poemata sublata modulatione uocis non ultra solutam |orationem procurrunt. quocirca putant non nulli duriorem legem |oratoribus fore quam poetis. nam ut nihil scribere possumus, quod extra |numerum litterarum cadat, sic ne loqui quidem aut uerbum ullum emittere, |quod non in pedes aliquos et in rhythmos incidat, qui alterna syllabarum |sublatione et positione continentur. | [de reciprocis uersibus] operae pretium est inter haec et de |reciprocis uersibus, ut omnifariam artis metricae disciplinis et gratia hoc |opusculum instruamus, quantae sint uenustatis et quot eorum species |inuestigauerim, dicere. qui retrorsum dum leguntur, longe aliud metrum |ex se procreant, ut est hic elegus, |«esse bonus si uis, cole diuos, optime Pansa, / |omine felici, Pansa, precare deos». |ex his superior herous in sotadium recurrit sic, |«Pansa optime, diuos cole, si uis bonus esse». |item |«ecce tumet uitis tua gemmis, optime Bacche»: |sotadium dabit tale, |«Bacche optime, gemmis tua uitis tumet ecce». |alter, qui est pentametrus, in iambicum trimetrum redit sic, |«deos precare, Pansa, felici omine». |[iambicum] est item aliud genus, quod in eandem mensuram reuertitur, |ut utrimque legentibus herous sit neque, ut superiores, genus metri |mutet, quales apud Vergilium reperiuntur, |«Musa, mihi causas memora quo numine laeso», |item |«ipse dedit Moeris, nascuntur plurima ponto». |aeque enim et in reuersu lectionis suae heroum custodiunt metrum sic, |laeso numine quo memora causas mihi, Musa, |item |0114| ponto plurima nascuntur, Moeris dedit ipse. |est etiam aliud reciproci genus, quod non per singulos uersus redit, sed |per totum elegum, tamquam |Icarium notus ut confidens flamine tranat, /|caerula uerrentes sic freta Nereides: |si reuoluas, elegus erit eodem modo, |Nereides freta sic uerrentes caerula, tranat /|flamine confidens ut notus Icarium. |ita medium uerbum tranat alteri detractum et alteri additum uariata uice |pentametrum facit de hexametro et hexametrum de pentametro. | [de tetrametro uersu] sed ut ad propositum uersus hexametri |ordinem redeam, decurso pentametro heroo consequens est tetrametrum |eius inducere, quem Archilochus diuulsum ab hexametro heroo ad epodum |conuertens satis acceptam auribus rem commentus est. idem etiam |iungendo inter se diuersa noua metra composuit, quae Graeci σύνθετα et | ἀσύνθετα appellant: ἀσύνθετα quidem, quae eiusdem sunt generis, | σύνθετα uero, quae ex diuerso copulantur. ergo tetrameter siue uersus |siue hexametri heroi tome tertia (nam post duas incisiones eius |proprias, id est penthemimeren et hephthemimeren, tertia est ea quam | βουκολικήν appellant, quae quarto pede semper sensum claudente distinguitur |ideoque a Graecis sic appellatur, quod bucolici carminis haec lex sit, ut |uersus eius ea obseruatione formetur, ut ante duos ultimos quarto pede |terminet aut partem orationis aut sensum, quam legem per omne opus |sui carminis Theocritus Syracusanus exceptis tribus aut quattuor ferme |uersibus, e quibus sunt |«ἀμφῶες νεοτευχὲς ἔτι γλυφάνοιο ποτόσδον» |et |«τοῖς δὲ μέτα γριπεύς τε γέρων πέτρα τε τέτυκται», |custodit: at noster Maro haud ita, quod utrum scrupulosum an |superuacuum duxerit, ipse norit. quod Graeci sanxerunt, ne pars orationis |aut sermo integer ullo uerbi discidio interueniente seiungeretur, tamquam |«forte sub arguta consederat» tetrametrus; sequitur «ilice |0115| |Daphnis»: hoc comma dimetrum epicum nuncuparunt. item «o crudelis |Alexi nihil mea», dehinc «carmina curas». unde intellegi datur |bucolicum carmen seu metrum ex tetrametri <et dimetri> uersus copulatione |subsistere). igitur hi tetrametri heroo hexametro subnexi scitam |admodum epodum carminibus dabunt, ut apud Horatium |«nil desperandum Teucro duce et auspice Teucro», |dehinc |«certus enim promisit Apollo», |quae dactylo pede clausa alcmanicum, spondeo autem archilochium metrum |efficiet. huic si duos pedes heroi hexametri praeposueris, uelut in medio |mihi, erit ex tetrametro hexameter talis, |in medio mihi certus enim promisit Apollo. |hi tetrametri tragicis choris a plerisque miscentur et continuati non |numquam choros explicant, ut apud Pomponium reperimus |«pendeat ex umeris dulcis chelys / |et numeros edat uarios, quibus / |adsonet omne uirens late nemus». |his quoque si ad extimum adicias binos pedes, integrum hexametrum de |mutilo efficies hoc modo, |pendeat ex umeris dulcis chelys apta choreis / |et numeros edat uarios, quibus ecce propinquum / |adsonet omne uirens late nemus aruaque iuxta. |e quis duobus pedibus prior dactylus semper est, sequens spondeus. |rursum tetrametro heroo, in quo quattuor tantum dactyli, si subicias tres |iambos eo more, quo tres trochaei [phalaecio] copulantur, metrum |sotericum efficies ita, |0116| «at tuba terribilem sonitum procul», |dehinc <tres> iambi, furore congruo. rursum * dius, quod metrum uocatur | δίμοιρον ἐπικόν, eo quod duos pedes heroos tantum recipiat, dactylum |<et> spondeum. ex his igitur colis seu dimetris Sappho dicitur carmen |composuisse continuum pentasyllabum. huius exemplum, |«primus ab oris» |«Troius heros» |«perdita flammis» |«Pergama linquens» |«exul in altum» |«uela resoluit». |qui dimetri etiam inter epodos recipiuntur, ut apud Horatium in secunda |ode, cuius initium est |«iam satis terris niuis atque dirae», |ultima coli clausula |«terruit urbem». |uides subiectum dimetrum metro sapphico hendecasyllabo et per ordinem |eiusdem asmatis similes clausulas haberi. |dehinc huic tetrametro Archilochus similem e contrario speciem |commentus est. nam detractis hexametro non ut <in> superiore ultimis, sed |primis duobus pedibus, tetrametrum huius modi induxit, uelut |«Damoetas et Lyctius Aegon» |dempto cantabunt mihi, quod est δίμοιρον ἐπικόν; item |«et longo post tempore uenit» |sublato respexit tamen. <ex hoc igitur tetrametro> aliam epodi speciem |informauit. e quo genere apud Horatium tales epodi inducuntur, ut in illo, |«laudabunt alii claram Rhodon aut Mitylenen», |cui hexametro hanc epodon subdidit, |0117| «<aut Epheson> bimarisue Corinthi», |ut diximus, e tetrametro compositam: dehinc |«moenia uel Baccho Thebas uel Apolline Delphos», |post |«insignis aut Thessala Tempe». |itaque si primos duos epodo pedes adicias, fiet hexameter talis, ut in |eodem |«laudabunt alii claram Rhodon aut Mitylenen», |si proficisceris, «aut Epheson bimarisue Corinthi» |«moenia uel Baccho Thebas uel Apolline Delphos» |aspicies magis «insignis aut Thessala Tempe». |idem Archilochus paenultimis heroi hexametri partibus adiecta syllaba |huius modi uersum induxit, qui metro phalaecio, id est tribus trochaeis |ultimis, clauderetur, ut est |«at tuba terribilem sonitum dedit aere canoro». |adiecta enim inter ultimos pedes sed syllaba fiet aere sed canoro, quod |est metrum phalaecium. iuncto omni fiet uersus huius modi, | at tuba terribilem sonitum dedit aere sed canoro: |quod quidam hexametrum heroum περιττοσυλλαβές dixerunt. huic |quoque idem epodum subdidit trimetrum uersum iambicum catalecticum, id |est ultima parte imminutum. cuius exemplum noster Horatius secutus |est illa ode, |«soluitur acris hiems grata uice ueris et fauoni», |dehinc trimeter catalecticus uice epodi, |«trahuntque siccas machinae carinas». |itaque si superiori unam dempseris et inferiori tradideris syllabam, fiet |hic trimeter iambicus acatalectus, ille herous hexameter hoc modo, |soluitur acris hiems grata uice ueris et oni, |trahuntque siccas machinae carinulas. |quanta autem et quam profundae artis scientia in hac epodi conclusione |Archilochus usus sit, interest dicere. nam cum magni aestimaret priorem |uersum, cuius prima portio constat ex heroo tetrametro, id est |«soluitur acris hiems grata uice», |0118| et sequentem epodum, qui e trimetro iambico catalectico subsistit, id est |«trahuntque siccas machinae carinas», |simili clausula terminatos in eundem cadere numerum, quamuis diuersae |rationis inter se generisque uiderentur, quippe cum alter dactylico metro, |alter iambico censeatur, tamen adiciendo maiori syllabam et detrahendo |minori consecutus est ut uterque phalaecio metro concluderetur. nam |superior hexameter sic, «ueris et fauoni», sequens trimeter ita, «machinae |carinas». quae utraque tribus trochaeis adnexis, id est metro phalaecio |terminante, admodum inter se decenter consonant. | [de phalaecio metro] phalaecium autem, quod et ithyphallicum |fit, si tribus trochaeis claudatur, appellatum aiunt a Phalaeco, qui illo |frequenter usus est, ut <et> Sappho, quod constat ex glyconio |octasyllabo, ut |«sic te diua potens Cypri». |recipit autem spondeum, choriambum, diiambum et syllabam, ut |sulcos tunc retegunt comae latentes. |idem fiet ithyphallicum sub ea diuisione, in qua primus pes, ut in |glyconio, erit unus e quattuor disyllabis, dehinc dactylus, tunc tres trochaei, |ut est etiam hic, |iamdudum tibi disserens probaui. |quidam tamen nullam uolunt esse differentiam inter hos, sed eundem |ithyphallicum et phalaecium accipiunt. hoc autem phalaecio uersu Liberum |patrem sollemniter canunt, [siquidem] quod etiam eius nomine et |rhythmum et metrum complente demonstratur sic, «Bacche Bacche Bacche». |sane reperimus phalaecium syllaba nouissima detracta ueluti scazonta, |ut est |nunc Troiam fera uindicat Venus, |quem uolunt uideri claudum. |0119| [de trimetro uersu] sequitur ut iuxta propositum ordinem |trimetri quoque heroi, uel siquid ex eo editum est, ratio habita inspectaque |pandatur. est autem hexametri portio subsistens pedibus tribus, quod |genus a Graecis haud immerito ἡμιεπές uocatur. huius exemplum |«panditur interea domus», dehinc «omnipotentis Olympi»: item |«hunc lucum tibi dedico», dehinc «consecroque Priape». quod |metrum priapeum a quibusdam existimatur propter geminam similitudinem, |de quo suo loco dicemus. trimetrum igitur epicum nihil a glyconio metro |differre non nulli contendunt, quod constat ex spondeo et choriambo et |pyrrichio uel trochaeo ultimo, ex quo plura apud Horatium asmata sunt, ut |«sic te diua potens Cypri» |et |«mater saeua Cupidinum» |et |«donec gratus eram tibi» |et cetera. nam si soluas choriambum et nouissimam eius syllabam |supremis duabus adiungas, ex choriambo et dibrachy [id est pyrrichio] |duo dactyli efficientur. quod cum ita sit, nullus infitias ire poterit, quod |ex spondeo et duobus dactylis trimetrum epicum formatum sit. cui si |pherecratium adiunxeris heptasyllabum, hexametrum heroum, cui priapeum |nomen est, figurabis, ut |«sic te diua potens Cypri», «grato Pyrra sub antro», |qui constat ex spondeo, duobus dactylis, quarto spondeo, quinto dactylo, |sexto spondeo. item |«uxor pauperis Ibyci» |glyconium, |«cras donaberis haedo» |pherecration, quibus coniunctis hexameter priapeus efficitur sic, |0120| «uxor pauperis Ibyci», «cras donaberis haedo». |memineris autem non omnem uersum priapeum probabilem fore, nisi eum |qui ex glyconio et pherecratio ita est compositus, ut utraque eius cola a |spondeo inchoentur, de quo suo loco plenius dicemus. | [de dimetro uersu] memini de dimetro nos superius sub occasione |tetrametri [metri] pleraque dixisse, quem ueluti naturaliter epodis aptum |<dicunt>, etiamsi Sappho carmen ex eo continuum induxerit, quod appellatur | δίμοιρον ἐπικόν, idem et pentasyllabum, quia frequenter inuentus cum |aliis sui generis <in> epodis habebitur. nihil enim de eo <amplius> quam dictum |est maiores tradiderunt. unde nunc ad ea, quae de hexametro pari ratione |propagata sunt, reuertemur. | [de metris quae ex penthemimere et hephthemimere tome propagantur] heroi uersus primam incisionem, quam penthemimeren |tomen uocant, in qua prior sit spondeus, secundus dactylus, dehinc |syllaba, si duobus pedibus integri dumtaxat sensus reuulsis ex cuiuslibet |fine uersus hexametri conectas, propagabis uersum hendecasyllabum formae |alterius, quam est ille, qui subnexo phalaecio figuratur. hoc frequenter |usa est Sappho, qui ita copulatur, «sic fatur lacrimans», ex alio |«labitur oris»: item |«postquam res Asiae», «quaerere terras». |nam semipedi, qui superest in penthemimere, sequentis dimetri prima |sullaba adnexa spondeum medium dabit; quartus pyrrichius erit, ultimus, |ut fors tulerit, aut trochaeus aut spondeus reperietur. quod genus metri |ex uno uersu formari poterit, illo dumtaxat, cui primus spondeus, ut |supra scriptum est, sequens sit dactylus, demptis mediis tribus aut quattuor |syllabis, tamquam |«at regina graui saucia cura», |«postquam res Asiae uertere gentem»; |0121| si tamen in uersu nouissimos duos pedes integri sensus inuenies, quod |raro contingit. idem hoc praedicta penthemimeres hexametri tome et |iambica basis cum semipede, quae adaeque penthemimeres incisio metri |iambici est, subnexa superiori efficiet, ut |carmen Pierides struunt sorores, |item |Silenum Bromiis dabunt choreis. |nam Silenum Bromiis hexametri est tome, struunt sorores iambi. at si |eadem tome, de qua sermo est, ab hexametro diuisa sequentem uersus |superioris partem tribus trochaeis praeficias, metrum haud indecens |informabitur, quod erit in numero et genere phalaeciorum per coniunctionem |heroi hexametri et trochaici, haud alias quam superior ex copulatione |iambici, tamquam |<iam>dudum saucia cura traxerit furorem, |et ineluctabile tempus fata iam parabant. |nec minus hephthemimeres tome subdito sibi uersu trimetro catalectico, |qui ex pyrrichio spondeo et iambo subsistat, aptum tragicis choris metrum |praestabit, uelut |«multa quoque et bello passus», |dehinc |«fato profugus Lauinaque uenit»: |item |obrue nos Danaosque simul, |† aras Priamique damnato pias tunc. |quo genere metri et Euripides in Oreste et Pomponius noster in <choricis> |suis usi noscuntur. ex eadem sola hephthemimere tome apud Septimium |Serenum in opusculis compositum carmen huius modi reperitur, |«inquit amicus ager domino, / |si bene mi facias, memini». |0122| «pinea brachia dum trepidant, / |audio canticulum zephyri». |qui <uersus> adiecta residua metri parte efficietur hexameter herous hoc |modo, |inquit amicus ager domino sere, plurima reddam: / |si bene mi facias, memini tibi soluere grates. / |audio canticulum zephyri modulante susurro. |ita per adiectionem residui commatis herous integer effectus est. |item ex tribus dactylis accedente ad extimam clausulam pyrrichio |seu iambo lyrici uersus metrum, quod Graeci calabrion appellant, |informabitur usurpatum a pastoribus Calabris, qui decantare res rusticas his |uersibus solent. quod genus metri Annianus faliscum carmen inscribit, |tamquam |«carmina per uarios dare modos», |ut est illud apud Septimium Serenum, |«quando flagella ligas, ita liga, / |uitis et ulmus uti simul eant». |ferme omnes dactyli sunt ultimo disyllabo accedente quolibet excepto |spondeo. quod genus et ex penthemimere tome formari poterit, ita ut |duobus dactylis et semipede partem orationis implentibus residua metri |portio duobus disyllabis, id est pyrrichio et iambo, terminetur, ut |«uitis et ulmus uti simul eant». |adaeque ex quattuor herois et semipede accedentibus duobus ad |finem uersus iambis archilochium metrum procreabitur, ut est [et] |ueliuolis properat multis<que> citisque nauibus. |quodsi pro nauibus carinis posueris, fiet herous hexameter. | [de anapaestici metri generibus quae ex heroo deriuantur] |sed et anapaestica metra per epiplocen, de qua supra diximus, ex heroo |originem trahere haud difficile est deprehendere. nam si hexametro uersui, |cui in supremo spondeus seu trochaeus sit, ceteri omnes dactyli, primam |detrahas syllabam, erit anapaesticus catalecticus, tamquam |«at tuba terribilem sonitum procul aere recuruo». |sublata enim at coniunctione, quae prima in uersu positione longa est, |0123| ultima singularis erit syllaba uo initiali, ut uides, dempta, quae in |principio dactylum, in ultimo spondeum facit. erit ergo anapesticus uersus |talis, |«tuba terribilem sonitum procul aere recuruo». |e tribus autem anapaestis coniunctis ultima his syllaba catalectica |accedente seu duabus (interdum enim [spondeus pro anapaesto metro |exigente ponitur] et duae reperiuntur, quae tamen conuenientem metro |non efficient pedem, ut merito catalecticus uersus efficiatur) formabitur |epodos ex anapaestico non absone metro heroo respondens, nec immerito: |nam retracta heroo penthemimere tome pars eius residua hanc epodum |dabit, uelut «uos o Calliope», dehinc «precor adspirate canenti». |id erit [in] anapaestico par ac simile, |mea tibia dicere uersus. |quod si coniungas, facit |uos o Calliope mea tibia dicere uersus. |item «praeterea duo nec», <dehinc> «tuta mihi ualle reperti». huic |simile anapaesticum, cuicumque libebit ut istos. inde intellegi |datur ex huius modi anapaesticis carmen illud faliscum, quod constat ex |spondeo, duobus anapaestis et syllaba, esse compositum, |«undae unde colonus Eoae / |a flumine uenit Oronti», |ultima catalectica superfluente syllaba. suggerendum tamen necessario |reor, ne forte apud aliquem mirum aut nouum sit, si mixtum anapaestis |spondeum inuenerit. nam cum et anapaestus et dactylus [et] e duabus |spondei longis nunc prima nunc secunda diuisis editi esse noscantur, |consequenter ac merito ut parens utriusque apud alterum eorum auctoritatem |maximam obtinebit et, ubiubi usus exegerit, inter anapaestos locum sibi |usurpabit. neque hoc silentio tradiderim, esse etiam alteram faliscorum |carminum speciem ita digestam, ut e tribus dactylis et iambo ultimo |ordinata subsistat, uelut |«pergat amica Venus modo iocis». |0124| dimetro autem anapaestico catalectico siue heroo penthemimeri si |phalaecii colon, id est partem e tribus trochaeis, seu syzygian eius, |adiunxeris, prosodiacum metrum efficies, quod semper a disyllabo |quolibet * ut |heu heu date nunc sonitus † date bella tela. |item ex heroo, |carmina pulchra mihi o boni sodales. |accedit his etiam illa anapaesticorum species de fonte dactylici uersus |ueniens apta admodum comicis, quae aristophanios nuncupata est, non |quia conditor eius Aristophanes fuit (nam et Aeschylus et Cratinus, priscae |comoediae scriptor, ea usi sunt), sed quia plurimus in hoc metro |Aristophanes inuenitur. cuius species duplex, paeonica et anapaestica. nam |uersus aristophanius paeonicus constat e tribus primis paeonibus et |amphimacro, ut est |«iam Tiberis implacidus in maria labitur», |item |«egregia percoluit ingenia musice», |quibus si ultimas breues paeonum detrahas, erit omnis dactylicus |tetrametrus. anapaesticus constat anapaestis septem et semipede, qui est |octonarius, uelut |alius cithara sonituque potens uolucres pecudesque mouere. |cuius origo talis est: omnis pes in hexametro heroo primam syllabam |longam habeat necesse est et is uersus sit pedum sex. aristophanius autem |quia septem pedibus et semipede subsistit, necessario adiungimus heroo |sesquipedem, ita ut in principio uersus syllabam longam locemus, tunc |maxime, si in eo uersu fuerit primus dactylus. hac enim addita syllaba |omnis heroi metri ratio commutabitur: nam ex dactylo per adiectionem |semipedis fiet spondeus, dehinc quae sequuntur duae breues proximam syllabam |0125| longam, quae fuerat dactyli, occupabunt, ut fiat anapaestus, et deinceps |reliquae idem facient. in suprema autem parte uersus, id est ante ultimum |spondeum, quo herous clauditur, et <post> quintum pedem, interponimus |dactylum, quo pes septimus anapaestus efficiatur superfluente semipede, |ueluti |«Peliaco quondam prognatae uertice pinus»: |adicio uersui primam syllabam longam ex, item ante ultimum pono pedem |per freta, fiet talis, |ex Peliaco quondam prognatae uertice per freta pinus. |item |iam ferus Hesperiam dabitur capricornus in undam: |iungo ad initium et, ante ultimum autem pono amatus, fiet |et iam ferus Hesperiam dabitur capricornus amatus in undam, |ut sic primus spondeus sit, insequentes anapaesti sex, semipede ultimo. |item | admota labris tuba terribilem sonitum dedit aere canoro: |hic uersus per adiectionem quattuor syllabarum <post> primam ad, mota |labris, ex heroo anapaesticus effectus est. tetrametrus catalecticus |scanditur per dipodias et terminatur per semipedem sic, | admota labris tuba terribilem sonitum dedit aere canoro. |item alia de hexametro eius species ex eodem dumtaxat uersu, in |quo praeter ultimum omnes dactyli pedes sint, ut | at tuba terribilem sonitum dedit aere recuruo. |adempta enim prima initiali et tertia <ab> ultima syllaba fiet | tuba terribilem sonitum dedit aere curuo: |percutitur, ut uides, anapaestis quattuor, ultimo bacchio a breui incipiente. |item |ast ego iam Bromio thiasos celebrabo <re>nato, |ex quo anapaesticus talis, |ego iam Bromio thiasos celebrabo nato. |rursus anapaesticus in heroum commigrabit hoc modo, |tibi nascitur omne pecus, tibi crescit haedus: |0126| huic si adicias quae heroo detraxeras, id est primam et tertiam <ab ultima> |syllabam, fiet uersus herous ita, |nam tibi nascitur omne pecus, tibi crescit et haedus. |ita ex se per adiectionem detractionemque parantur, ideoque a quibusdam |anapaestus antidactylus dictus est, cum eiusdem cognationis iure proximi |in eandem temporum legem numerumque concurrant. hic uersus ab |Archebulo archebulius dictus est, non ipso auctore editus, sed ab eo |frequenter usurpatus: nam et Ibycus et Pindarus et Simonides hoc uersu |longe ante usi ostenduntur. proprium autem archebulium est, quod constat |ionico ἀπὸ μείζονος insequentibus duobus dactylis et duobus trochaeis. |recipit et anapaestum in fine et spondeum pro trochaeo, sed et bacchium |a breui incipientem. huius exemplum est |iam pes nouus atque metron placet Archebuli. |non numquam in hoc pro prima syllaba longa duae breues ponuntur, ut |«tibi nascitur omne pecus, tibi crescit herba». |item archebulion * prima syllaba adiecta, |nunc pangite dulce melos Iouis alma proles. |nam sesquipede huic sublato, id est nunc pangite, erit decasyllabum |alcaicum sic, |dulce melos Iouis alma proles. |non supersederim etiam Sallustiano [qui profluit ex pentametro heroo], |«falso queritur de natura sua genus humanum». detracto enim |sua erit uersus trimeter anapaesticus [nam ueniet in formam |pentametri] sic, |<falso> queritur de natura genus humanum. |adnexo ultimae parti falso erit idem trimeter anapaesticus, in quo prima |syzygia continebit anapaestum et spondeum, secunda spondeum et |anapaestum, tertia duos spondeos, |queritur de natura genus humanum falso. |calabrius etiam uersus, quia occasio admonuit, inter anapaesticos |numerabitur, utpote qui ex anapaesto et spondeo constet, uelut |habeatur ut est uentum, tibi comprecor errorem similem. |0127| nam continet anapaestos duos et spondeum, item anapaestos duos et |spondeum, ultimum anapaestum singularem. | [de metro choriambico quod ex pentametro heroo manat] |nec minus choriambicum, quod et phalaecium, e pentametro heroo |deriuatur. nam duobus dactylici uersus colis, id est duobus hemistichiis, |nectitur, tamquam |«dum meus assiduo luceat igne focus», |item |«nulla meo sedeat turba profana loco». |his post primum et semipedem si adicias syllabam seu positione seu |natura longam, ut nulla meo iam, dehinc paenultima, quae in uersu breuis |est, si longa ponatur, id est pro loco ut sit luco, efficietur uersus e |dactylico choriambicus quadratus catalecticus per adiectionem et |immutationem ita, |nulla meo iam sedeat turba profana luco. |semper enim dactylus, si post duas breues longam acceperit, in |choriambum commigrabit, ut «arma uirum» et «Tityre tu», sicut et hic «nulla |meo». docui superiore uolumine trochaeum eundem et chorium appellari, |huic subiectum iambum choriambum pedem reddere. ergo erunt in uersu |tres choriambi, ultimus bacchius a breui incipiens. nam satis absone |choriambo clauditur, meritoque tetrametrus catalecticus figuratur, ut |dum meus hic assiduo ardeat igne lucus. |nam ita et hic ut anapaesticus quadratus terminabitur antibaccho eritque |catalecticus, quia non sui generis pede clauditur. |instruendi sane sumus non numquam choriambico, si usus exegerit, |iambicam basin immisceri, quod genus bacchiacum musici dicunt. exemplo |erit uersus ille, |«cui reserata mugiunt aurea templa mundi». |nam secundus pes ta mugiunt duobus iambis censetur, nec tamen aliquid |0128| iacturae metro attulit, cum temporum inter utrumque congruant spatia. |unde et tribrachys pari calculatione admitti pes poterit duabus breuibus |in unam coeuntibus, quae iambum seu chorium efficiant. nec te |syllabarum terreat numerus, cum intra praefinita temporum spatia teneatur, |ueluti |«tibi uetus ara caluit aborigineo sacello». |hic pro chorio siue trochaeo tribrachys positus inuenitur longa in duas |breues soluta sic, tibiue: tibi enim pro una syllaba longa accipiemus. |racaluitabo: nam pro choriambo tribrachys bis inductus reperitur. huius |metri Phalaecum auctorem accepimus, quod appellatione ipsa dinoscitur, |qua metrum signatur. | [de duobus ionicis a dactylico hexametro generatis] ionicus |quoque sotadeus siue sotadicus (nam quidam uolunt esse inter eos hanc |differentiam, ut sotadeus constet duobus ionicis et ithyphallico, id est |tribus trochaeis, ut |pronus cupit ingentibus ire cum procellis, |at sotadicus tribus ionicis pedibus adaeque ἀπὸ μείζονος et ultimo |spondeo, ut est |«Galli timidi semianimes tergora uertunt») |ex dactylico hexametro profluit. nam spondeo initiali et finali et in medio |uersu posito constat, qui in heroo summam obtinet metri, utpote qui |diuisione secundae longae dactyli sit parens. |tetrametrus quoque catalecticus similiter originem ab heroo |hexametro trahit. nam quod residuum est dactylico uersui post diuisionem eam, |quam hephthemimeren diximus, tamquam «arma uirumque cano |Troiae», superest «qui primus ab oris»; item «inde toro pater |Aeneas», dehinc «sic orsus ab alto»; id si geminaueris et pariambum |medium inserueris uersui, ionicum ἀπὸ μείζονος tetrametrum |brachycatalectum figurabis, ut puta sit medius pariambus <ego>. ergo geminata |cola heroi uersus metrum ex se tale procreabunt, ut |0129| qui primus ab oris <ego qui primus ab oris>. |item sit medium puto fiet, uersus |dum conderet urbem <puto dum conderet urbem>. |ergo pariambus in media sede duorum hemistichiorum positus duo cola |nectit facitque ut inter se congruant, quae sine metro antea dissidebant. |sane cadere non numquam in hanc speciem et trochaicam basin, |quae secunda regione post ionicam primam posita praxillium metrum |efficit, intimandum lectori esse par duxi, ne ueluti contra legem ionicorum |factum existimaret, ueluti |te nunc rogo, Phoebe, dulce melos. |ex hoc et dithyrambici metri origo manat, quod ex duobus primis |paeonibus et hippio tertio [id est epitrito] subsistit, ut |iam Tiberis implacidus unda fluens. |quorum supremas si detrahas syllabas, tres dactyli in uersu reperientur. |nunc de ionico, quem musici ἀπὸ ἐλάσσονος uocant. cuius et de |origine et nomine et compositione quia in superiore libro plenissime diximus, |nunc pauca memorabimus. scimus in dactylico genere esse <et spondeum> et |pariambum, qui parem habent sublationi positionem [id est arsin et thesin]. |maior autem est spondeus, utpote <e> duabus longis, minor pariambus, quia |constat e duabus breuibus: commune illis nomen dactylus. ita alter |ionicus incipiens a maiore parte dactyli, quae longa est, ἀπὸ μείζονος |dicitur, alter incipiens a minore parte eius, hoc est a duabus breuibus, | ἀπὸ ἐλάσσονος nuncupatur. cuius exemplum apud Horatium reperimus, |qui in hoc genere carminis Alcaeum secutus est. et Anacreon lyricus et |Euripides tragicus et comici poetae reperti sunt hoc <uti> numero, cuius |exemplum |«miserarum est neque amori dare ludum / |neque dulci mala uino lauere aut ex- / |-animari metuentes patruae uerbera linguae». |ita binae bases, hoc est breues ac longae, iunctae per synaphian, ut Graeci |uocant, nos per coniunctionem, alternis uicibus uariantur ac procurrunt. |spondeo autem hic uersus clauditur, ut ionicum decet. at si detraxeris |0130| huic uersiculo primum pariambum, id est primas breues duas syllabas, |erit ἀπὸ μείζονος sic, |rarum est neque amori dare ludum neque dulci. |item si integro uersui duas longas adieceris, ut o quam [ἀπὸ μείζονος]; |quibus ademptis reuertetur ad speciem suam fietque ἀπὸ ἐλάσσονος. |sic uariata per uices adiectione et detractione uno eodemque uersu ionici |dispares creantur. |similiter et iambica in trochaicum metrum per huius modi commercia |transeunt. nec non etiam eadem si fiat adiectio, ad choriambicum |transmigrabis quasi per circulum quendam factis per adiectionem aut |detractionem metrorum commutationibus. ponamus enim exempli causa |choriambicum trimetrum hypercatalectum, non ex solis choriambis, sed [ad]mixtum, |ut sit prima quidem coniugatio diiambus, secunda choriambus, tertia |diiambus et syllaba, quando hypercatalectum est, ut est |caduca popli coma glauca iam per agros: |per singulas uel adiectiones uel etiam translationes uarias efficit figuras. |nam cum sit choriambicum et medium habeat unum choriambum, |ambiatur autem utrimque diiambis, siquis ei longam praeponat syllabam, |cuncta in eo uersu transfigurabuntur. nam et de diiambis, qui et <in> initio |et in fine sunt, ditrochaeos faciet, et qui erat medius choriambus in |ionicum a maiore transibit, et pro una hypercatalecti syllaba duae reperientur, |ut est |quo caduca popli coma glauca iam per agros, |adiecta syllaba longa quo. contra autem eidem uersui si breuem syllabam |initio adiungas, pro ionico faciet antispasticum metrum, et pro admixtione |trochaica facit iambicam, et fit uersus antispasticus tetrametrus |catalecticus secundam tantum habens antispasticam coniugationem, quae fuit prius |ionica, ut est |uolat caduca popli coma glauca iam per agros; |et erit similis huic sapphico, |aprica ueris aura est, ubi flore rura lucent. |0131| praeterea quia ionicum eundem et sotadicum supra diximus, non ab re |est in una atque eadem specie, quid inter eos distet, ostendere. diximus |enim ex ionico ἀπὸ ἐλάσσονος seu detracto priore pariambo seu adiecto |ad caput ei spondeo ionicum ἀπὸ μείζονος gigni per synaphian, id est |cum uicissim breues longis aut longae breuibus syllabis, prout metri |mensura fuerit, subiciuntur. at uero in sotadium uersum plerique pedes, |qui eum faciunt molliorem, contra quam ionicorum lex se habet, incidunt. |nam idem et dactylum et anapaestum et trochaeum duplicem recipit, qui |quamuis interueniant faciantque hunc uersum satis mollem ac lubricum, |tamen non excedit XXII tempora, ut est hic, qui ab anapaesto incipit, |genus unde Latinum, rogo genus unde Latinum. |nam pro spondeo etiamsi positus est anapaestus trium syllabarum, tamen |temporum totidem est. sic est et hic uersus, |equitum peditum proelia tela pila pugnas. |nam primus est anapaestus, secundus pariambus, tertius spondeus, quartus |pariambus, deinde loco spondei et pariambi, contra quam ionicorum ratio |patitur, duo trochaei, qui tamen mensura temporum spondei ac pariambi |spatium exaequant, cum habeant inter se duas longas ac totidem breues. |desinit autem spondeo, quia constat ex <duabus> longis uel quia omnis depositio |recipit moram. lego praeterea apud quosdam [sotadeum] admissum in |loco trochaei tribrachyn, utpote mensura temporum parem, ut est hic |uersus, qui <a> pede dactylo incipit: nam studium est id quoque ostendere, |quem ad modum dactylus in sotadicum metrum ueniat, ex quo uterque |ionicus, ut supra diximus, manat. huius exemplum |dicite, rogo uos, dicite, quid ita rapitur Attis. |nam primus est dactylus, secundus pariambus, tertius spondeus, quartus |pariambus, quintus tribrachys, sextus tribrachys, ultimus spondeus. unde |haud immerito et sotadicum metrum ex dactylico hexametro deriuari |manifesta rerum adprobatione contenderis. | [de generibus metrorum quae a iambico profluunt] |decurso dactylo atque his quae ex eo generantur celeberrimis dumtaxat |metris, quibus et magni auctores nomina dederunt et illustres poetae usi |sunt frequenter, adoriemur iambum, principalium metrorum secundum, |0132| ut ita dixerim, fontem [consortem sui temporis ac socium]. e quo quid |sollers doctorum industria per adiectionem seu detractionem aut |concinnationem conceptum ediderit, quid eruditorum iudicio receptum in |exemplum disciplina posteris traditura sit, prout potero, e pluribus pauca |comprehendam, profutura scilicet cognitioni aut intellectui eorum quae quis |aut eruere ut prisca ex reconditis aut ex <se> nouare temptauerit. |diximus iam, cum specialiter singulorum praecepta traderemus, |iambum dactylo tam pedum numero quam percussione congruere. nam ut |illum <a> sex pedum cursu hexametrum, ita hunc quoque ob eundem pedum |numerum senarium appellari uoluerunt, quem et trimetrum: nam iugatis |per dipodian binis pedibus ter feritur. huic poetae propter contractionem |ac breuitatem eius, utpote in tria tempora coartati ideoque pauca admodum, |quae eius metro temporibusque congruerent, uerba admittentis, quo latius |panderetur, spondeum dactylum et anapaestum miscuerunt, dumtaxat |dispari loco, id est primo tertio et quinto, parem autem sedem iambum |semper ut sibi dicatam obtinere uoluerunt. sed hoc in tragicis et comicis |metris, quo sint ampliores. nam iamborum scriptores, quibus celeri uersu |opus est, fere per pedes iambos prouolant. solet tamen non numquam |tribrachys propter congruentiam eorundem isdem regionibus, quibus iambus, |recipi. nam ubicumque syllaba longa est, ibi duae breues poni possunt |excepta sede ultima, qua pes sextus clauditur, qui semper aut iambus |esse debet aut pariambus, quo fit ut longissimus uersus in eo |septemdecim sit syllabarum, temporum uero totidem, quot et is qui constat e |duodecim syllabis. qua lege recepit tribrachyn. etiam trochaeus simili |temporum mensura admitti potuisset, quippe cum uterque eorum tribus |temporibus censeatur. sed ne copulatio trochaei cum iambo alterius metri |speciem induceret, quae aut choriambo aut ionico adempta prima breui, |qua iambus incipit, subsistere uideretur, omissus est. notatur autem in |tragoediis uersus ex omnibus iambis compositus, ideoque admodum est |rarus; adaeque et ille, qui secunda quarta et sexta sede spondeum aut |qui ex eo creantur admittit, in tragico dumtaxat stilo: nam qui comico |charactere sermonem instruunt, uitiant iambum admixto <omnibus> locis eius |spondeo, quo et canor tragicus paululum in fabulis comprimatur, et rursus |a consuetudine soluti sermonis stilus comicus erigatur. quam obseruationem |0133| nostri fidelius quam Graeci custodierunt, quibus magis est in usu iambus. |nam tam a nouis quam priscae comoediae auctoribus idem frequenter est |usurpatus. |sed ut iam ad condicionem iambici metri disciplinamque redeamus, |tres eius species, per quas profluit, enitar attingere, quarum prima iambica, |sequens trochaica, tertia ex utraque mixta reperitur. quae omnes per |incrementa syllabarum sex diuersitates ex se metris dabunt, non alias |quam hexameter herous. e quis prima erit duodecim syllabarum in |trimetro uersu, in quo aut omnes iambi aut spondei admixti reperientur, ut |«ibis Liburnis inter alta nauium». |tredecim autem syllabarum sunt, qui unum e trisyllabis pedem sui |dumtaxat generis, qui pro loci condicione euenerit, habeant et reliquos e |binis syllabis, ut |magnam propinquo scelere uidistis domum: |quattuordecim uero, in quibus duo ternarum syllabarum contineantur, ut |erat oriendi tempus aurora hominibus: |quindecim porro syllabarum, in quo tres ternarum, reliqui totidem sunt |binarum, ut est |equum sub aurata iuga media bigemina: |sedecim syllabarum, cum duos pedes habent binarum syllabarum, quattuor |autem trium, ut |nebula tenebrosa canicula male roscida. |septemdecim syllabis qui constant rarissime inueniuntur: unum enim |omnino eumque nouissimum habent pedem iambum, ut est |rapere maria celeriuola dea sibi cupit. |sane accidit non numquam ut pro anapaesto aut dactylo aut spondeo |quattuor breues primo pede ponantur, tamquam |«beneficia pro re colere sapientis uiri est»: |qui aut per synaliphen scanditur aut duabus breuibus in unam longam |copulatis explicatur. hoc genere uersuum, ut supra diximus, primus usus |est Homerus in Margite suo, nec tamen totum carmen ita digestum |perfecit. nam duobus pluribusue hexametris antepositis istum subiciens |copulauit, quod postea Archilochus limatius interpolando composuit. | [de trimetro uersu iambico] uersus trimeter iambicus, qui et |senarius, adiecta sibi ad initium dipodia in tetrametrum, quem et |octonarium appellant, uertetur. feritur autem dipodiis quattuor, sicut trimeter |0134| tribus, quem a numero pedum, ut diximus, nostri senarium, a numero |uero percussionum trimetrum Graeci dixerunt. exemplum ergo trimetri |iambici erit |«phaselus ille quem uidetis, hospites»: |hic quadratus ex trimetro efficitur sic, |adest celer phaselus ille quem uidetis, hospites. |igitur si priorem adiectae trimetro uersui dipodiae detraxeris syllabam ad, |quae est iambi prima, erit uersus incipiens a cretico, quem amphimacrum |dicimus, sic, |est celer phaselus ille quem uidetis, hospites, |quia detracta prima breui e dipodia iambica sequens longa adnexo sibi |qui ei iungitur iambo creticum efficit pedem sic, est celer. item |«beatus ille qui procul negotiis»; |huic trimetro si anteposueris Socrates, qui constat e longa breui et longa. |hoc est amphimacrum, erit tetrametrus archilochius catalecticus, quem |nos quadratum dicimus, ita, | Socrates beatus ille qui procul negotiis. |hunc musici trochaicum appellant. nam cum praecedat iambum creticus, |detracta ei suprema longa et iambo insequenti adiecta, uersis in trochaeos |iambis, trochaicus tetrametrus catalecticus efficietur. septem enim |trochaeis decursis extima omnino uersui superest syllaba per adiectionem |amphimacri. at si per dipodian scandere uolueris, erit idem trochaicus |catalecticus concludentibus uersum eius <modi> amphimacro uel dactylo. contra |si spondeus cretico [ut iambus trochaeus] subnectatur, cui prima, ut |superius docuimus, in iambicis sedes est (semper enim remoto amphimacro |primum tertium et quintum obtinet locum), series illa de qua supra |diximus trochaei mutabitur. nam longa cretici tertia coniuncta sibi sequente |longa trochaeos, ut supra ostendimus, per ordinem ire non patitur, spondeo |scilicet interueniente, qui <in> iambico uersu dispari loco, in trochaico pari |ponitur. sane memineris quinque syllabas breues in huius modi uersu |posse pro uno cretico poni, sed raro admodum. |in comicis autem non succedunt nec copulantur syllabae insequentium |pedum prioribus, ut supra, nec mutantur pedes, <ut> in tragico quadrato, |0135| ideo quod non sesquipes aliquis, id est trisyllabus, anteponitur trimetro, |qui conturbet ordinem, ut supra ostendimus, quippe sesquipes apparet |superfluus post trimetrum in ultimo. itaque ut uersus tragicus anteposito |sesquipede ex trimetro fit tetrametrus, ita comicus apposito sesquipede in |ultima sede uersus adaeque trimetri reddetur tetrametrus, ut |«siquis per omnis mihi deos iuret patrem Lachetem». |in hoc autem uersu per adiectionem non mutantur pedes, ut in tragico, |quia sesquipes ultimae parti iunctus neque, ut <in> superiore metro, permixtus |clausulam tantum uersui dabit. tragico autem si sesquipedem praeposueris |ambiam, erit, ut diximus, tetrametrus catalecticus, ut |deos penates qui parentes Thestii. |trimeter; tetrameter autem |ambiam deos penates qui parentes Thestii. |itaque ut Archilochus creticum iambico trimetro praeposuit, ut faceret |tetrametrum trochaicum, ita Hipponax trimetro iambico ultimum adiunxit |antibacchum ex prima breui longis duabus, ut faceret tetrametrum |iambicum comicum, uelut |trahuntque magnis nauitae clamoribus |trimeter: addo carinas, fiet quadratus catalecticus, qui ex iambo natus |ad finem quoque idem manebit. nam licet antibaccho compleatur, nihil |oberit aut diuisio aut pedis copulati adiectio. retracta etenim tertia eius |longa nas iambus ex antibaccho efficitur. ergo is quoque, ut superior |trochaicus, aut semipede, id est syllaba una, terminabitur, aut si per |dipodian percutiatur, post tertiam incisionem antibaccho claudente erit in |utroque tetrameter catalecticus. frequens hoc comicis metrum et praecipue |antiquae comoediae scriptoribus nostri quoque Plautus et Caecilius et |Turpilius non aspernati sunt, Atellanarum autem scriptores appetiuerunt: |est enim iocosis motibus emollitum gestibusque agentium satis |accommodatum. |idem Archilochus ex trimetro supra dicto syllabam auferendo modo |e capite modo ex infima parte duo genera composuit, quorum alterum |Graeci ἀκέφαλον, alterum κολοβόν, quasi curtum, siue σκάζοντα, id |est claudum, [et ideo choliambum] dixerunt. exemplum acephali |trimetri erit |Iuppiter salutis arbiter meae, |item |0136| est celer phaselus ille quem uides. |huic enim si adieceris unam syllabam, erit iambicus integer sic, |iam Iuppiter salutis arbiter meae, |item |adest celer phaselus ille quem uides. |curtum autem per detractionem ultimae syllabae fecit: huius modi |exemplum erit apud Horatium tale, |«seu poscat agnam siue malit haedo». |huic si adieceris syllabam, erit integer trimeter sic, |seu poscat agnam siue malit haedulo. |id autem ab Horatio exemplum protulimus, ut ostenderemus, unde id |noster lyricus mutuatus sit. |est et altera species trimetri scazontis, quam Hipponax induxisse |perhibetur, cuius compositio talis est, ut secunda ab ultima semper |syllaba longa ponatur, id est ut non iambo sexto, sed spondeo pede aut |trochaeo, contra quam lex iambi postulat, terminetur, meritoque a Graecis |appellatus <est> scazon, id est claudus. unde obseruandum est ne spondeus |uel qui ex eo procreantur sede quinta in hoc uersu ponantur, ne quattuor |iugiter longae omne destruant metrum. erit in exemplo uersus hic, |«sella in curuli struma Nonius sedet»: |fiat mutato accentu pro sedet sedit, erit claudus. rursus hunc permutatio |uerborum faciet iambicum integrum, ut |sella in curuli struma sedit Nonius. |similiter etiam illum scazonta permutatio eadem rectum iambicum faciet, ut |nec excitatur classico truci miles: |contra |nec excitatur classico miles truci. |hoc autem tunc demum fieri poterit, si ultimi duo pedes ex disyllabis |uerbis subsistunt, ut inter se permutari possint. haec compositio quamuis |uitiosa tamen in iambico placuit: nam choliambos multi ueterum scripserunt. |idem Hipponax etiam tetrametrum pari lege qua trimetrum induxit, |cuius erit exemplum |0137| pro pudor, sella in curuli struma Nonius sedit. |nam tribus syllabis, id est amphimacro pede pro pudor, superiorem |uersum, ut uides, praecedet. item |haesitat nec excitatur classico truci miles: |adiecto ad principium uersus haesitat tetrametrus factus est, de quo |plura dicere superuacuum est. omnia enim, quaecumque accidunt trimetro |scazonti, huic quoque accidere in dubium non uenit. |ex trimetro uersu iambico dimetrum epodum octosyllabum |Archilochus commentus est, ut | beatus ille qui procul negotio, |e quo dimetrus |«beatus ille qui procul», |nisi si recipiat dactylum aut eius contrarium uel loco iambi tribrachyn et |fiat nouem syllabarum. hic enim dimetrus adiectis duobus pedibus, quos |idem detraxit, reuertitur ad pristinum trimetri statum, tamquam |«subire Maecenas tuo»: |si adiecero negotio, erit trimetrus, |subire Maecenas tuo negotio. |item |«beatus ille qui procul»: |si addidero Simonides, trimetrum hac dipodia complebo, ut | beatus ille qui procul Simonides. |facit praeterea uersum iambicum trimetrum tam Simonides quam negotio |repetitum ter, haud alias, quam ut aiunt fecisse Vergilium nostrum |iambico epigrammate, |«thalassio thalassio thalassio». |quod bis enuntiatum facit epodon ita, | beatus ille qui procul negotio, |«thalassio thalassio». |quo dimetro etiam Archilochus carmen composuit in Lycambam et filias. |sed et apud nos metro continuo Alphius Auitus libros rerum excellentium |fecit, et noster Horatius plures odas eodem metro persecutus est. |item dimetrus ex utraque parte syllaba detracta et acephalos et scazon, |id est capite imminutus et claudus, efficietur sic, |0138| adest celer phaselus est, |item |Simonides <Simonides>. |prima enim adempta syllaba faciet ἀκέφαλον sic, |est celer phaselus est; |ultima uero claudum sic, |adest celer phaselus. |item ἀκέφαλος |monides Simonides, |scazon |Simonides Simoni, |ad instar scilicet trimetri superioris. Horatius autem in suo opere primum |acephalon adsimilem huic, |est celer phaselus est, |ita induxit, |«non ebur neque aureum», |sequentem uero epodum trimetrum catalecticum ad instar huius, |phaselus ille quem uides Sabinus, |«mea renidet in domo lacunar». |cui si duplicem iambum a principio dempseris mea reni, erit reliquum |det in domo lacunar, quae clauda pars erit dimetri adsimilis illi superiori, |adest celer phaselus. |huius tenoris ac formae quosdam uersus poetas lyricos carminibus suis |indidisse cognouimus, ut et apud Arbitrum inuenimus, cuius exemplum |Memphitides puellae / |sacris deum paratae, |item |tinctus colore noctis, / |Aegyptias choreas. | [de saturnio uersu] et quoniam sub occasione uersus huius et |tempestiua sese nobis alia suggerit species, consentaneum reor hoc loco |dicere de natura et origine huius uersus, cui prisca apud Latium aetas |0139| tamquam Italo et indigenae saturnio siue faunio nomen dedit. sed |falluntur: a Graecis enim uarie et multiformiter inductus est, nec tantum a |comicis sed etiam a tragicis. nostri autem antiqui usi sunt eo non |obseruata lege nec uno genere custodito, sed praeterquam quod durissimos |fecerunt, etiam alios longos, alios breuiores inseruerunt, quorum est hic, |turdis edacibus dolos comparas amice, |item |«ferunt pulchras creterras, aureas lepistas», |et apud Naeuium |«nouem Iouis concordes filiae sorores». |uidetur tamen e duorum uersuum membris compositus, dimetri et quadrati. |constat autem pedibus sex et semipede. nam primos tres pedes et |semipedem habet ex parte prima dimetri; reliquos uero tres pedes, qui sunt |ultimi, habet a parte prima quadrati tragici trochaici, ut |cum uictor Lemno classem Doricam appulisset. |est autem duabus primis syllabis longior ab hendecasyllabo. nam uno |pede in capite hendecasyllabi posito saturnius uersus fiet, cuius exemplum |Metelli proposuerunt de Naeuio aliquotiens ab eo lacessiti ita, |«malum dabunt Metelli Naeuio poetae». |nam «malum dabunt Metelli» clauda pars dimetri iambici est: dehinc |«Naeuio poetae» tribus trochaeis constat, quod phalaecium uocamus, nec |quicquam oberit trochaeo quod suprema longa est, quod semper in metris |indifferenter, sicut superius diximus, ponitur <ultima syllaba. habet autem> |tres iambos cum syllaba et tres trochaeos. ergo erit prima pars, id est |«malum dabunt Metelli», talis, qualis est adest celer phaselus, item |Memphitides puellae; sequens «Naeuio poetae» talis, ut est Bacche plaude |Bacche. sane in <hen>decasyllabo primus pes incertus est, ita et in |hoc duo primi pedes uariantur, |iam nunc uocet Camenas <quis> nouem sorores, |qui ut terminatur <spondeo, sic> a spondeo incipit. |0140| quidam uolunt hunc feriri sexies et recipere pedes septem, hoc est |spondeum, iambum, pyrrichium, pariambum, dactylum, trochaeum, |anapaestum, e quis est Thacomestus, et nasci a trimetro scazonte; alii uero |omnes duodecim pedes admittere neque semper eum, ut illi adserunt, |nasci e trimetro scazonte. unde apud omnes grammaticos super hoc adhuc |non parua lis est. |0141| liber quartus | de conexis inter se atque inconexis quae Graeci ἀσυνάρτητα uocant pragmaticus |emensis atque discussis his secundum propositum nobis ordinem, quae |ex dactylico atque iambico genere per multiplices compositionum figuras |informata deriuantur, superest ut ea quae ex utriusque concinnatione ac |permixtione metrorum genera procreantur, quibus aut magni auctores |nomina dederunt aut illustres poetae frequenter usi sunt, persequamur. |namque Archilochum ferunt, quem parentem artis musicae iuxta |multiformem metrorum seriem diuersamque progeniem omnis aetas canit, |acceptum ab his qui ante se inspexerant summatimque tractauerant |dactylicum, quod est omnium caput ac principium, per adiectiones |detractionesque uertisse. e quo primum iambicum [metrum] per detractionem |unius temporis formauit adaeque hexametrum, qui per dipodias trimeter |efficitur; dehinc ab his duobus exorsus multa metrorum genera uariaque |produxit. namque ab iambico trochaicum, a dactylico anapaesticum |prodidit mutata per translationem [ut] in utroque longa syllaba. rursus per |incisionem singulorum atque coniunctionem pleraque metrorum genera |commentus est. namque iambico trimetro detracta parte tertia, id est |dipodia, dimetrum iambicum edidit sic, |«beatus ille qui procul negotiis», |dehinc |«ut prisca gens mortalium». |similiter a dactylico eadem parte dempta, id est duobus retractis pedibus, |tetrametrum de hexametro uersum protulit, ut |0142| «cantabunt mihi Damoetas et Lyctius Aegon», |dehinc |«Damoetas et Lyctius Aegon». |eadem species erit, si supremos similiter pedes detrahas, ut |«o crudelis Alexi, nihil mea carmina curas», |dehinc |«o crudelis Alexi nihil mea». |item iambico trimetro suprema detracta syllaba hendecasyllabon, quem |quidam miuron uocant, edidit. ut |«beatus ille qui procul negotiis», |dehinc |beatus ille qui procul quiescit. |similiter trochaico tribus reuulsis pedibus metrum phalaecium protulit sic, |tollor in montes uagus entheus repente, |dehinc |entheus repente. |rursus haec eadem conectens per cola et commata inter se |innumerabiles edidit species, quarum aliae per coniunctionem, aliae per iniectionem |metrorum diuersi generis compositae formataeque noscuntur. nam duobus |pedibus et semipede uersus heroi, quae penthemimeres tome dicitur, |diuulsis rursusque inter se copulatis pentametrum elegiacum figurauit, ut |incipe Maenalios, incipe Maenalios. |idem hoc ex tribus penthemimericis fit et appellatur ab aliis |tripenthemimeres, ab aliis trisyntheton. traditur autem trisyntheton et illa species, |quae tria cola e diuersa ac seiuncta metri lege in unum carmen consociat |tribusque trochaeis in fine concluditur, unde et trisyntheton appellatur, |quod, licet sit specierum trina ratione distinctum, tamen copulatis his |uersus unius generis propagatur. phalaecium quoque tetrametro heroo |adsimili [quoque] inconsona inter se coniunctione sociauit ita, «soluitur |acris hiems grata uice»; dehinc «ueris et fauoni» tres trochaei |sunt. eandem speciem et in anapaestico metro, id est dipodia eius |antelata, protulit, uelut |0143| age nunc comites, ferte sacra Baccho: |nam age nunc comites anapaestica dipodia, ferte sacra Baccho phalaecium |metrum est. item ex iambica basi et choriambo sic, |nouum melos Lydia dic: |nam nouum melos duo sunt iambi, Lydia dic choriambus. rursus ex |dimetro anapaestico et dimetro iambico catalectico sic, |age conscia Musa, sacros scopulis refer sonaque cantus: |age conscia Musa sacros scopulis dimetrum anapaesticum, refer sonaque |cantus dimetrum iambicum catalecticum. item ex dimetro iambico |acatalecto et dimetro trochaico catalectico sic, | beatus ille qui procul, tollor in montes uagus: |nam beatus ille qui procul dimetrum est iambicum acatalectum, tollor |in montes uagus dimetrum est trochaicum catalecticum. |adeo fecundus uarietate carminum et singularis artificii in excogitandis |nouis metris hic auctor est, ut et ceteris uatibus imitationis suae in |componendis metris obseruantiam parem studiosa aemulatione praestiterit. nam |plerique sequentis aeui his informati metrorum figurationibus et quibusdam |aliis auctore Archilocho uarias numerorum species et ipsi commenti |posteris tradiderunt, unde innumerabilis incomprehensibilisque uenit in manus |copia. nam ex trimetro iambico archilochio iambicus pede minor, quem |etiam decasyllabon uocant, figuratus est ab Alcaeo, unde et alcaicus |dicitur, ut |beatus ille quem potens deus. |item heptasyllabon anacreontium primam habens longam [additam], ut |nunc sacra ferte ad aras. |item ex trimetro iambico catalectico medio trochaeo immisso sic, |«trahuntque siccas machinae carinas» |nam a Callimacho medius trochaeus insertus est iambico uersui. haec |forma conueniens saturnio uersui est. item iambicus dimetrus solutus in |tribrachyn, |agite fugite quatite, Satyri. |item ex basi trochaica et molosso, |0144| tollor altos in montes. |item ex trochaico dimetro catalectico et penthemimere dactylico, |tollor in montes uagus, numina sic stimulant. |item trochaicus tetrametrus catalecticus pluribus longis in breues solutis sic, |«agite turba Phrygia nunc et quatite grauia tympana». |item trochaicum tetrametrum catalecticum quartum iambum habens, quod |eupolidion uocatur, |Iuppiter uocatus adest, di fauete ceteri. |item ex trochaico tetrasyllabo et dimetro ionico ἀπὸ μείζονος, quod est |sotadium, |heia nunc mihi * |item ex anapaestico dimetro acatalecto et iambico dimetro catalectico sic, |age nunc comites rabidae Cybeles uocant choros ad aras. |item sapphicum dimetrum hendecasyllabum anapaesticum catalecticum, |rapiunt hederas cito Maenades. |item ex <duobus> choriambis et dipodiis iambicis alterna uice, ita ut in ultimo |catalexin habeat, sic, |Lydia, dic precor mihi, perdere cur sodalem. |item ex choriambo et dipodia iambica et trochaica, ultimo amphimacro, ut |Lydia, dic precor libens, unde dona quae geris. |item ex choriambo et basi iambica, ultimis trochaeis tribus, |Lydia, dic precor mihi cur tacere nolis. |item ex choriambico dimetro acatalecto et trochaico dimetro catalectico sic, |Lydia, dic quid retices, cur uenire perneges. |item ex glyconio et iambico dimetro catalectico, |cantu continuit feros et impios gigantas. |item ex pherecratio et iambico dimetro catalectico sic * ex his Callimachi |breuissimis duobus. item ex glyconio et pherecratio iunctis, e quis priapeus |uersus fit, sic, |0145| «Nereus ut caneret feros», «grato Pyrra sub antro». |item uerso eorum ordine similis superiori uersus creabitur, ut |ibam forte per agrum, montis siluicomi nemus. |item quod utrosque glyconios habet, ut |ibam forte per arduum montis siluicomi nemus. |item quod utrosque pherecratios sic, |rumpunt carbasa uenti, fiunt liba Priapo. |item ex duobus trochaeis et duobus iambis, ut |sancta diua parens Sami. |item ex molosso et iambo, qui molossiambus dicitur, ut |marcenti gradu / |nectebant choros. |item ex penthemimere et syzygia iambica cum semipede et altero |penthemimere, quod platonicon dicitur ut |arma uirumque cano, boni sodales, ludere nunc opus est. |item dimetron heroon cum ithyphallico ex tribus trochaeis sic, |qua uada caerula molle flumen urget. |item e duobus dactylis et semipede, <qui> repetiti faciunt elegiacum, adiecta |in primo syllaba una et in medio altera inserta, quod thesmophorion |uocatur, ut |o perpetuo tellus quae nunc riget usta gelu. |item ex tome iambica et elegiaca, quae penthemimeres dicitur, sic, |canam relictus, impiger ipse ueni. |memineris autem generaliter elegiaci uersus cola iambicis subnexa sub |quacumque uersus specie seu lege iambelegum ab auctoribus composito |uocabulo nuncupari seu contra, si praeponas elegum iambo, elegiambum, ut |impiger ipse ueni, canam relictus: |nam impiger ipse ueni tome elegiaca, canam relictus tome iambica. |item ex dimetro trochaico et penthemimere, |nunc deos adesse dico, postquam res Asiae. |item ex trochaico dimetro acatalecto et choriambico dimetro catalectico sic, |Iuppiter beatus ille, Lydia dic per omnis. |item ex basi trochaica et choriambo, ut |Phoebe dulce sume merum. |item trochaicum tetrametrum catalecticum quartum iambum habens, quod |eupolidion dicitur, |Iuppiter uocatus adest, di fauete ceteri. |0146| item ex trochaico dimetro catalectico et ionico ἀπὸ μείζονος ultimis tribus |trochaeis et semipede, |Iuppiter caelo sedens fulmen parat acre, cuncta quo tremunt. |item ex ithyphallico * sic, |mente concitatus tollor in scopulos repente. |item ex anapaestico dimetro acatalecto et iambico dimetro catalectico, |age nunc comites rabidae Cybeles uocent choros ad aras. |item ex dipodia anapaestica et ithyphallico, |age nunc comites, ferte sacra Baccho. |item ex choriambo et dipodia iambica et trochaica ultimo amphimacro, |Lydia dic precor libens, unde mala quae geris. |item ex paeonico trimetro catalectico et ithyphallico, ut |nunc agite, nunc tripudiis mihi dulce ferte carmen. |item ex paeonico dimetro et choriambico dimetro catalectico, ut |nunc agite tota uenit Lydia nunc per omnes. |item ex ionico ἀπὸ ἐλάσσονος et paeone tertio et ithyphallico, |miserarum est nec amore nec furore tangi. |item ex duobus ionicis ἀπὸ μείζονος et choriambo et ultimo iambo sic, |dic nunc age, Clio, mihi Pegaseum melos. |ad summam omnia metra, et quae inter se congruunt, et quae |temporum ratione contraria sunt, si plenius consideres, ab heroo |traducta sunt. et mehercules siquis excutere penitus uelit, inueniet, ut supra |diximus, omnia genera ab hexametro heroo et trimetro iambico deriuata, |quamuis et iambicum heroi sit traductiuum, nec quicquam sine his per |se posse subsistere. unde, ut diximus, haec duo metra ut elementa |ceterorum ac semina habenda merito ac dicenda sunt. haec ita uideri atque |esse, ut diximus, si studiosa comtemplatione exempla quae proponuntur |aduerteris, adprobabis. nam metrorum species, quamuis generis sui |priuilegio distinctae sint, tamen misceri inter se atque diuersis communia |effici ea uidelicet ratione, qua cuncta, ut dictum est, ex eadem origine |atque uno fonte deriuantur, sic comprehenditur. legimus apud Horatium |«sic te diua potens Cypri»: |0147| hoc glyconium metrum dicitur, quod constat ex spondeo choriambo et |ultimo trochaeo uel eodem spondeo. commune hoc esse cum heroo trimetro, |quod constat ex spondeo et duobus dactylis, cunctis in promptu est. item |«Maecenas atauis edite regibus» |apud eundem lyricum: hoc asclepiadeum metrum appellatur, quod constat |ex disyllabis primo et extimo pedibus, mediis duobus choriambis. hoc |quoque par et commune esse pentametro, ei dumtaxat, cui paenultimus |anapaestus est, nemo dubitabit. pari more et trochaicum iambico |communione inter eos tribrachi pedis misceri reperies, qui diuisione alternarum |iambi et trochaei longarum subsistit, ut est |tibi uetus ara caluit aborigineo sacello. |hic pro trochaeo tribrachys positus longa in duas breues soluta, tibiue, |utriusque metri disciplinam tuetur: tibi enim hic pro una syllaba longa |accipitur. qui fit ut idem uersus sub utriusque condicione teneatur. nam |pari lege duae breues, id est media atque ultima, in unam longam coeuntes |iambum [et trochaeum] formabunt. quid nunc de proceleumatico dixerim? |qui ex omnibus breuibus subsistit, ut est ille uersus tetrameter catalecticus, |«perit abit auipedis animula leporis». |nam fere metris omnibus misceri communisque haberi poterit, si eum |per coniunctionem syllabarum ac temporum, prout unius cuiusque metri |condicio exigit, informare ac diuidere uolueris. |pari ratione syllabarum diuisio uel conexio eandem metris uarietatem |dabit, ut |«rei magnai publicai gratia». |nam si diductionem syllabarum ad unitatem reuoces, ut sit magnae et |publicae, ex trimetro acatalecto brachycatalectum trimetrum efficies. per |conexionem autem, id est cum duae uocales non interposita consonante |media in unam syllabam coguntur, idem effici erit exemplo uersus hic, |cum te flagranti deiecit fulmine Phaethon, |scilicet ut disyllabum nomen ex trisyllabo fiat. nam si conexa diducas, |ut sit Phaëthon, heroo uersui ultimus anapaestus adiungetur. ita fit ut |admixtione unius pedis diuersa metrorum genera misceantur. |0148| uersus quoque hendecasyllabus sapphicus uaria scandendi diuisione |diuersis inter se metris communis reddetur. nam si ita percutias, ut |primus in eo pes sit disyllabus, dehinc dactylus residentibus tribus |trochaeis ultimis, erit ithyphallicum metrum. sin uero ita diuidas, ut |primum spondeum, dehinc choriambum, post diiambum et syllabam |colloces, erit phalaecium, ut |postquam res Asiae perit procellis, |sicut quidam, qui ea a se, ut supra ostendimus, distinguunt. |et quoniam hendecasyllabi mentionem fecimus, occasione admonente |satis opportunum arbitror de speciebus eiusdem, quae sunt ferme VII ex |una eademque origine descendentes, breuiter dicere, quae scilicet ex |utriusque, id est dactylici et iambici, metri permixtione, composita et |copulata noscuntur. initium autem ab eo uersu sumimus, cui sapphico |nomen est, non ut ab ea inuento, sed iugiter usurpato: e cuius fonte |plurimae species disparis figurae prolabuntur. huius prior forma ea lege |taxabitur, qua primus in uersu spondeus sollemniter, post dactylus, dehinc |[et] tres trochaei ponuntur, e quis ithyphallico seu phalaecio, ut supra |diximus, nomen est. instruendi tamen sumus legem collocandi in exordio |spondei uarie ueteres custodisse. nam quidam et trochaeum et iambum |in ea sede collocasse reperiuntur, inter quos et Catullus est sub exemplis |huius modi, |«cui dono lepidum nouum libellum / |arido modo pumice expolitum?» |«meas esse aliquid putare nugas». |nam cui do spondeum, ari trochaeum, meas iambum tres diuersos pedes |esse, quibus supra dicti uersus inchoantur, in dubium non uenit. |huius hendecasyllabi species erunt, ut diximus, VII. feritur autem |his commatibus, quibus et hexameter per tomas, ut superius |demonstrauimus. ex quis aut duo metra, id est heroum et iambicum, [ex] |composita uersum copulabunt aut unum supplemento sui generis integrum |dabunt, ut puta |castae Pierides meae Camenae. |diuiditur sic secundum heroum metrum, ut prior spondeus, sequens |dactylus adiuncto semipede penthemimeren tomen compleant, residua autem |0149| uersus pars iambo adsignetur superfluente syllaba, quod est adaeque |penthemimeres. haec igitur duorum uersuum principia, quae copulata in |unius uersus formam uenerunt, suo quoque metro compleri poterunt sic, |castae Pierides, precor, adspirate canenti, |et fit herous; item |meae Camenae caelitum testor genus |iambicus. item |carmen Pierides struunt sorores |ita complebitur, |carmen Pierides pangunt memorabile Musae, |dehinc |struunt sorores Atticae dirum nefas. |haec erit de hendecasyllabis prima species et diuisio. secunda uero |recipit, ut superior, spondeum et dactylum non admisso semipede, ut |supra, quo completur penthemimeres tome, dehinc tres trochaeos, |tamquam |siccas ducite machinae carinas. |nam si duobus herois quattuor pedes coniungas, erit uersus hexameter sic, |siccas ducite iam laeto cum carmine puppes; |reliqua pars ex tribus trochaeis, machinae carinas, suo metro, id est |ithyphallico, stabit. item |pangunt carmina iam nouem sorores: |hexameter complebitur sic, |pangunt carmina tergeminae memoranda sorores; |resident tres trochaei, iam nouem sorores. |tertia autem diuiso latius patet, cuius exemplum |sulcos tunc retegunt comae fluentes, |item |iamdudum tibi disserens probaui. |nam si retrahas fluentes, remanet |sulcos tunc retegunt comae, |quod est metrum, ut grammatici <uocant>, choriambicum, ut musici, |bacchiacum siue anacreontium syllabarum octo. et in hoc tam primae quam |ultimae duae syllabae incrementa magis quam textui pedum necessariae, |ut putant, habentur, quae sunt hae, initio sulcos, in ultimo comae, |0150| superest tunc retegunt, quo pes choriambus efficitur e longa et duabus |breuibus et longa. quae si forte breuis incurrerit, ut in illo uersu, |iamdudum tibi disserens, |(nam dis syllaba in dum tibi dis, qui est choriambus, breuis inuenta <est>) |fiet longa positione sequente alia s, quia in uersu habetur post dis |ultimam choriambi serens, hoc est disserens. superest ergo superiori |uersui, cuius exemplum induximus, tunc retegunt, ut uides, pes medius |choriambus. pars autem prima in hoc uersu, ut supra, pedum diuersitate |uariatur (nam et spondeum et iambum et trochaeum admittit) ultima |manente semper immobili, quam solus iambus obtinebit. ergo |sulcos tunc retegunt comae |erit apud Horatium huius modi, |«intermissa Venus diu». |hunc quidam alio adiecto choriambo extendunt latius, tamquam |sulcos tunc retegunt ambrosiae comae, |duobus in medio choriambis positis. nam sulcos et comae hic quoque, |ut superius, in augmento erunt. ita et illud apud Horatium, |intermissa Venus missa Venus diu. |nam tam inter quam diu superfluunt metro. huius figurae similis apud |eundem uersus in principio inuenitur sic, |«Maecenas atauis edite regibus». |nam et in hoc duo medii choriambi clauduntur primo spondeo, extimo |iambo, qui per adiectionem ultimae syllabae erit pentameter sic, |Maecenas atauis edite regibus <o>. |idem [Phalaecus] etiam tres choriambos uno uersu copulatos induxit, |mutuatus id quoque ab Alcaeo, ita ut tres dipodiae choriambicae extimis |utrimque simplicibus concludantur, ut |«tu ne quaesieris, scire nefas, quem mihi, quem tibi», |item |«nullam, Vare, sacra uite prius seueris arborem». |nam binis syllabis ex initio et fine detractis supererunt tres reliqui |choriambici. ex quo etiam priapei uersus origo manat. ex huius colo seu |0151| commate adaeque hendecasyllabus formabitur. nam heroi hexametri tres |pedes cum inciderint interposita, ut uersus priapeus exigit, distinctione, |eundem secernunt, ut «cui non dictus Hylas puer», dehinc «et |Latonia Delos». qui si inter se enuntiatione copulentur, hexametri |uersus tenorem integrum modumque praestabunt, nequaquam tamen disciplinae |ac dignitati heroi respondentem. nam diuisio huius in secundo commate |infracta paululum ac mollior receptis in uersu primo et quarto spondeis |efficitur, ut apud Catullum |«hunc lucum tibi dedico consecroque, Priape», |quos distinctio occultat auribus. nam si diuisiones metri priapei |separentur, ita sonabunt apud Vergilium, «fronde super uiridi sunt», dehinc |«nobis mitia poma»: «castaneae molles et», dehinc «pressi copia |lactis». constat autem, ut supra diximus, duobus metris, quorum prius |est glyconium octo syllabarum, sequens pherecratium syllaba deminutum, |ita tamen ut nouissima glyconii, id est octaua syllaba, longa sit, si natura |breuis fuerit, ueluti |Nereus ut caneret fera, grato Pyrra sub antro. |igitur quod hoc uersu Priapi laudes plerique canendo prosecuti sunt, |priapeum metrum nuncuparunt, quod genus hexametri adeo abhorret ab |heroi lege, ut utraque pars [commatis] non numquam trochaeis et iambis |aut pro spondeo anapaestis inchoetur aut etiam cretico prius comma pro |dactylo terminetur, ut est apud Catullum «nam te praecipue in |suis», dehinc «Hellespontia ceteris», quia bina sunt cola mora |distinctionis intercedente. quod genus uersuum apud Graecos comoediarum |ueterum scriptores plurimum est et magis apud eos qui satyrica scripserunt, |unde a non nullis satyricum prius uocabatur, uerum postea abiit in |consuetudinem ut priapeum appellaretur. sub ea ergo percussione, de qua |supra dictum est, primi commatis diuisio <primo spondeo, extimo iambo> |et choriambo medio subsistens uersum ab hendecasyllabo profectum |declarabit, ut |sulcos tunc retegunt comae, |item |iamdudum tibi disserens: |0152| nam tale est, quale «cui non dictus Hylas puer». itaque si tamquam |glyconium diuiditur, erit primum comma octasyllabum, in quo prior |spondeus, sequens choriambus, tertius dibrachys, quod in hexametrum |priapeum conuerti sic poterit: soluo choriambum et nouissimam eius syllabam |duabus ultimis breuibus coniungo, ut ex choriambo et dibrachy efficiantur |dactyli duo; erit colon hexametri, cui si pherecratium heptasyllabum |apposueris, hexametrum uersum complebis, in quo sit primus spondeus, |secundus et tertius dactyli, quartus spondeus, quintus dactylus, sextus |spondeus. nam «cui non dictus Hylas puer» par est huic, «hunc lucum |tibi dedico», octasyllabo, qui choriambica compositione formatur; sequens |pars, «et Latonia Delos», heptasyllabo illi, «consecroque Priape», qui |spondeo et dactylo et trochaeo subsistit. cum ergo huius modi pedum |compositio concurrit, fit ambigua, ut ostendimus, uersificatio, ut et ad |dactylicum transduci possit et ad haec quae diximus choriambica * |continuatis duobus epodi commatibus elatum in ea ode, cuius initium est, |«quis multa gracilis te puer in rosa». |nam praepositis duobus uersibus duplici choriambo subsistentibus subicit |epodos duas, quae mutato, contra quam auctor disposuit, ordine priapeum |uersum complebunt ita, |«grato Pyrra sub antro, / |cui flauam religas comam». |horum praeposterato situ memorati uersus forma praestabitur sic, |«cui flauam religas comam», «grato Pyrra sub antro», |tamquam |«hunc lucum tibi dedico consecroque Priape». |dehinc cetera eius asmatis decurrunt eadem strophe. sane nihil hic oberit, |si primi commatis ultima syllaba positione sit longa, ut est <mam> (nam |excipitur a g et r, «grato Pyrra», quia semper ultima syllaba et in |integro et in commate omni lege fit libera, seu quia prius comma non |numquam, ut supra diximus, cretico clauditur). |quarta nunc a nobis species inchoabitur, non ut superior perplexa |nec multiplex, cuius tome sub hoc uersu talis existit, |0153| carmen suaue dedistis, o Camenae. |nam detracto primo commate uersus heroi supererit dipodia, o Camenae. |haec incisio tertio trochaeo terminatur sic, carmen suaue dedistis, de |qua in primo uolumine plenissime inter alias heroi uersus tomas diximus, |cuius et exemplum apud Vergilium nostrum ostendimus hoc, «infandum |regina». nam residua sibi parte adiecta hexametrum dabit sic, |carmen suaue dedistis Olympiades <mihi> Musae. |similiter |«infandum, regina, iubes renouare dolorem»: |adiecta enim trochaeo tertia breuis pedem dactylum metro reddidit ac sua |uersum lege conclusit. |quinta autem hendecasyllabi species admixto anapaesto sotadium facit |metrum. nam si ante dactylum, qui post spondeum sollemniter in hoc |uersu ponitur, anapaestum inseras, sotadium metrum propria modulatione |formabis. erit exemplo uersus hic, |carmen Pierides dabunt sorores. |huic si adieceris lepidae, qui est anapaestus, inter spondeum et dactylum |sequentibus tribus trochaeis, quibus hendecasyllabus clauditur, fit uersus |sotadius ita, |carmen lepidae Pierides dabunt sorores. |item |cantu Pan age carmen adde canna: |insero spondeo et dactylo medium anapaestum, qui est docilis, fiet |sotadium sic, |cantu docilis Pan age carmen adde canna. |sextae autem diuisionis hendecasyllabus erit talis, |iuuerunt segetes meum laborem. |quali tome sit iste compositus explicabo. nam iuuerunt caput est |incipientis hexametri: adiectis enim reliquis pedibus uersus complebitur ita, |iuuerunt mentem uersus ex carmine dulci. |at id quod uersui superest, segetes meum laborem, metrum erit |anacreontion, siquidem <Anacreon> eo frequentissime usus sit, sed et apud nos |plerique, inter quos Arbiter satyricon ita, |«triplici uides ut ortu / |Triuiae rotetur ignis / |uolucrique Phoebus axe / |rapidum pererret orbem». |0154| quod constat, sicut plerique adserunt, ex ionico quem ἀπὸ μείζονος |uocant. nam si uersui, quem supra posui, segetes meum laborem, pro |prima parte eius, quam detraxi, iuuerunt, apponam clausulam huius modi, |o quam releuarunt, fiet uersus ionicus ἀπὸ μείζονος ita, |o quam releuarunt segetes meum laborem, |qui constat ex basi ionica et trochaeis tribus. similiter et quem supra |posui, |Triuiae rotetur orbis, |siquis adiciat cernis quotiens hic, dabit integrum ionicum huius modi, |cernis quotiens hic Triuiae rotetur orbis. |quod colon pyrrichium et trochaeos tantum tres recipit, uelut |«uolucrique Phoebus axe / |rapidum pererret orbem», |item |segetes meum laborem. |nam parili modo solent pedes ionici ut binas ita singulas syllabas alternis |uicibus aut longis breues aut breuibus longas adnectere uersumque basi |trochaica frequentius claudere. ex hoc galliambicum quod uocant metrum |emollita ac tremula modulatione formatum manare dinoscitur. nam si |comma superioris uersiculi repetendo geminaueris, ita tamen ut sequentis |clausulae ultimam syllabam subtrahas, uersum galliambicum efficies sic, |segetes meum laborem, segetes meus labor. |hoc genus metri maxime desiderat separari in duas clausulas, tamquam |«super alta uectus Attis», dehinc «celeri rate maria». quod |quidam metroiacum, eo quod deum matris cantibus aptum sit, meritoque etiam |galliambum a Gallis, ministris deae, appellarunt, ut uersus isti testantur, |tremulos quod esse Gallis habiles putant modos, / |sonat hoc subinde cantu Cybeleium nemus, / |nomenque galliambis memoratur hinc datum. |recipit hic uersus sub alia percussione anapaestum aut spondeum in prima |sede, dehinc duos iambos, interdum et tribrachyn. nam superfluit tam in |hoc quam in sequenti colo non numquam semipes, id est una syllaba, |quod colon ex pariambo et basi trochaica aut tribrachy constabit. |superest hendecasyllabi tome nouissima [est], quae erit septima. |0155| constat autem ex hipponacteo tetrametro scazonte, quem claudicare supra |ostendimus, ut et ipso uersu declarabitur, tamquam |carmen nemo facit <meo> Sabino. |hic <in> hexametrum uertetur sic, |carmen nemo facit, claro quod par sit Homero. |superest claudum illud, meo Sabino, cui si primas sui generis partes |adicias, erit uersus iambicus tetrametrus scazon talis, |phaselus ille quem uides facit meo Sabino: |nam ab ima parte imminuta syllaba claudus effectus est. |accedit his octaua species, quam idcirco superioribus VII non |coniunximus, quia ex heroo tantum uersu informata dinoscitur, eo dumtaxat, |in quo primus spondeus, sequens sit dactylus, demptis e medio tribus uel |quattuor syllabis, residentibus uero in ultima uersus parte duobus pedibus, |dactylo et spondeo seu trochaeo, integrum sensum complentibus ita, |«at regina graui saucia cura», |diuulso e medio uersu iamdudum; item |«sic fatur lacrimans mittit habenas, / |et tandem Euboicis labitur oris», |quod etiam in tertio uolumine breuiter attigimus. |discussis septem speciebus hendecasyllabi, quaeque ex eo per |coniunctionem heroi atque iambici procreantur, superest ut de phalaecii et |sapphici tam cognatione quam differentia, quae pedum inter se |transmutatione gignitur, pauca dicamus. scimus hendecasyllaborum species |quidem, ut ostendimus, plures, genera autem, e quibus eaedem deriuantur, |duo, phalaecium et sapphicum, quorum discretio phalaecii lege ac ratione |composita erit talis. notum est hendecasyllabum phalaecium spondeo, |dactylo, dehinc tribus trochaeis fine tenus continuatis ordinari. itaque si |ex tribus trochaeis unus abstractus primus in uersu ponatur, dehinc |spondeus, post dactylus ultimis duobus trochaeis locatis, haut dispar uersus |sub parili lege formabitur, quam ille sapphicus reperietur. nam prima |pars uersus sapphici, ut «iam satis terris niuis», sub alia, quam supra |ostendimus, ordinatione recipit trochaeum, spondeum, dactylum, sequens |0156| comma, «atque dirae», duos trochaeos. cui tam aptae ac manifestae rationi |una difficultas occurrit, quod non semper in uersu ita possunt uerba |copulari, ut reuulsus trochaeus integer capiti uersus, ut demonstrauimus, |adiciatur. etenim sub hac lege nullum a supra dicta ratione disparem |comprehendas, qua in omni hendecasyllabo sub ordine trochaeus primus |sequentibus spondeo et dactylo, dehinc duobus trochaeis extimis digesti |uideantur efficientes sapphicum metrum. denique ut in exemplum |trochaeum separatum adferamus, sit uersus huius modi, |cursorem tibi uendo, Rufe, seruum, |qui est phalaecius. cernis hic Rufe trochaeum secundum ab ultimo nulli |cohaerere, quem sine mutilatione uersus aut metri possis tollere seu |ponere. qui si praeponatur uersui, huius modi formam hendecasyllabi |dabit, |Rufe, cursorem tibi uendo seruum, |ut est apud Flaccum |«iam satis terris niuis atque dirae», |qui est sapphicus. quem trochaeum si ad sedem suam reuocaueris, |phalaecium ex sapphico rursus efficies. et ut per ordinem ipsorum |trochaeorum iuxta legem phalaecii e carminibus Flacci exempla proferamus, |primus sit nobis ille uersus, qui est apud eundem in ultima ode, |«mitte sectari rosa quo locorum». |priorem trochaeum liberum uides, mitte: hic si mutato ordine iuxta |legem phalaeciorum primus ex tribus trochaeis, qui sunt post dactylum, |collocetur, longe diuersam inter se figuram, cum sit idem atque integer, |dabit sic, |sectari rosa mitte quo locorum. |sic et illud, |«Crispe Sallusti nisi temperato», |Sallusti nisi Crispe temperato, |et cetera [scilicet primi ex tribus trochaeis]. item secundus trochaeus |ab ultimo pari ratione positus capitique uersus abstractus similem formam |dabit sic, |«ales in terris imitaris almae», |in terris imitaris ales almae: |item |0157| «pone me pigris ubi nulla campis», |me pigris ubi nulla pone campis: |similiter |«arbor aestiua recreetur umbra», |aestiua recreetur arbor umbra. |nec non tertius trochaeus, id est ultimus, simili ratione collocatus |eandem uersus <speciem> implebit, sicut |«ire deiectum monumenta regis», |deiectum monumenta regis ire: |item |«serus in caelum redeas diuque», |in caelum redeas diuque serus: |item |«laeta quod pubes hedera uirente», |quod pubes hedera uirente laeta. |quarum specierum plurima exempla sunt. accedit his etiam illa species |non absimili modulatione composita, ut est apud eundem |«nota quae sedes fuerat columbis», |ex quo hendecasyllabus, sed non phalaecius, figurabitur ita, |quae sedes fuerat nota columbis: |item |«uile potabis modicis Sabinum», |potabis modicis uile Sabinum. |quod genus in XXX et duobus exemplis repertum est. hic enim non, ut |in superioribus, tres in ultimo trochaei nectuntur, sed spondeus pyrrichius |et trochaeus locantur, uelut |«nota quae sedes fuerat columbis», |de quo formatur |quae sedes fuerat nota columbis. |primum comma, quae sedes fuerat, constat spondeo sequente dactylo, |superest syllaba rat: huic adiuncta no prima sequentis clausulae syllaba |spondeum medium dabit, dehinc ta co pyrrichius ex utraque breui |insertus inter spondeum <et> trochaeum ultimum, qui est lumbis, disparem |speciem tam phalaecio quam sapphico metro figurabit. nam cum et numero |et modulatione congruat, mutatione tamen pedum innouatum est. |0158| decursis omnibus ab incunabulis artis huiusce generibus metrorum, |quibus magni auctores tam nomina dederunt quam etiam frequenter usi |sunt, non ab re arbitror ante conclusionem elucubrati a nobis opusculi, |prius quam de metris nostri lyrici carminibus comprehensis, quae |singillatim per ordinem ad explendum studiosi lectoris animum persequi |placuit, exordium faciam, [ita] attingere, quod non nulli tamquam eruditioni |et profundae scientiae necessarium sollicita sciscitatione percontantes |exigunt, unde metrorum atque omnis musicae elementa processerint, quo |parente, qua origine, quibus exordiis initia earundem artium coeperint. |nec hoc satis: iidem rogant, quis articulatam uocem a confusa discreuerit, |quis primus syllabas in enuntiando denso seu leni spiramine extulerit, |quis longum tempus aut breue in elocutione uocis nostrae captauerit. |quae qui anxie scire desiderant, dicant uelim, quis nobis in lucem editis |gestire, reptare, ridere, quod proprium homini tantum est, quis alimonia |lactis rictu oris appetere, quis sonum confusae uocis in uerba diducere |seu pro statu erga se mentis atque animi nunc fletum ac maerorem, nunc |alacritatem laetitiamque concipere auctor ostenderit. nam haec quoque |sciscitationibus eorundem parili propositioni consentanea occurrunt. |quibus tamen sic respondendum est, naturalem nobis hanc musicam haud |alias quam adfectus animo corporique motus existere, eamque parente |natura simul cum luce uitae sensuque traditam cumque ipso homine |editam exortamque coalescere ex his quae in promptu posita sunt facile |intellegi. namque ut opinioni nostrae etiam sub exemplis respondeat fides, |nonne muta uidemus animalia mox, ut lucis usuram hauserint, prout natura |sua cuique est, alia pinnarum uibratione sublime aëris petere, alia sub |aquis natandi meatu uarie peruagari, haec per terram tardo incessu, illa |in saltum cursumque procedere, nec minus ad alimonia uitae alia matris |ubera mox, ut elambente matris lingua detersa sint, rictu oris adtrahere, |haec uisceribus, illa herbis ali, quaedam frugibus aut pomis arborum |nutriri? unde procul dubio intellegi datur adaeque nobis parente eadem tam |ad rhythmorum conceptionem quam ad metrorum numeros ac tonos |musicae, sed et momenta temporum in enuntiatione uocum, insitum ingenio |ac sensibus studium, non doctrina, sed natura haustum ac traditum, |cumque in ipso pariter homine procreatur, id postea obseruationis struente |0159| magisterio maiores nostros, quod mentis iam pulsu et naturali conceptione |collegerant, arti ac disciplinae tradidisse. denique ad modulanda eadem |sensu quodam animique motu instruente nos uelut magistro ducimur |gestusque etiam corporis imagini modulationis congruos incitati adfectibus |commodamus. etenim ut accentu uocis dispar sonus non disciplina, sed |natura editur, ita etiam rhythmi et mele uariandis cantu modulationibus |prius suapte natura quam artis instructione gignuntur. |his accedentem et consentaneam etiam Theophrasti opinionem |eruditioribus litteris haud praetermiserim, adserentis incentiuum et non paruos |impetus his, quibus cordi est carmen per mele [metrorum numeros] edere, |ab adfectionibus, quas Graeci πάθη appellant, suggeri et quibusdam |incalescentis ingenii stimulis incitari, quibus sublime cothurnatum canorum |et tragici ponderis carmen edatur. quorum tripertitam uirtutem in isto |dumtaxat a dicendi opere ita discernit. inducit enim uoluptatem, iram, |enthusiasmon, ueluti sacri furoris instinctum, ut Graeci uocant, quo |fatidici uates inspirantur. neque abnuo, sed magis adprobo non nihil etiam |his adfectibus omne ingenium, cui musici carminis studium est, natura |dumtaxat prius ad id informante, natura, ut supra dictum est, parente ac |principe in maius extolli satisque prospere sub huius modi mentis |incitatione prouenire. namque insitam et ingenitam nostris sensibus musicam |iidem instruunt, adiuuant et in maius quam ingenii cuiusque uirtus est |prouehunt. ita esse atque ita haberi docet eorum exemplum, qui sacri |furoris spiratione, ut diximus, [enthusiasmon] pleni ore intonant tragico, |nec sonat mortale quod canunt. de quorum mente ac similitudine poetae |apud nos, uelut eodem calore excitati ad pangenda carmina, uates |appellati perhibentur. Plato etiam huius rei testis est, adserens numquam |poetam carmen posse memorabile sine instinctu furoris efferre. unde apud |ueteres plerique poetarum oratorumque ad excitandum calorem animi uino |hausto, uelut incentiuo torpentis in se naturae seu senioris ingenii, cum |id sibi pulchre prouenisse experto didicissent, scripturam propositi operis |adgrediebantur. testis huius rei etiam Horatius, apud quem legimus |«narratur et prisci Catonis / |saepe mero incaluisse uirtus». |nec minus uoluptate in opere musico alacriora redduntur ingenia. quid |enim relaxatis ab ea nostris sensibus quam canere cordi est? ira etiam |0160| plurimum ponderis in haec studia sensibus nostris dabit. excitatos enim |ardore stimulis suis ad calorem ingenii <additis alacres> praesertim suscepto |opere facilesque praestabit. hinc credo fieri ut amantibus felicius tum |quam alias carmen metricum pulchriusque respondeat, cum aestuantibus |animi adfectibus incitantur, ut ignarum artis, ausim dicere, amor docere, |amor poetam facere possit. qui fit ut his de quibus dictum est ueluti |communi sensu eodemque studio sollemne ac familiare sit fortunas suas |metro potius carminum canere, quam stilo prosae orationis efferre. |quamquam hoc idem omnis animi passio parili motu instinctuque percita uel |potissimum adfectet, ut se ad metrorum caerimonias, sicut plerumque |cernimus, conferat, licet sciam non numquam etiam citra adfectum et |impulsiones huius modi metrorum facetias sponte nos ac simplici uoluntate |sectari. itaque siue haec ad delenimentum animorum siue ad |oblectamentum aurium seu leuamen laborum sibi mortales procurare studium |habuerint, non anxie sciscitauerim, hoc tantum persuadere contentus, omnem |hanc, de qua nobis sermo est, musicam a primordio nascentibus cum |anima sensuque infusam ac traditam postea obseruationis struente |magisterio expolitam non nihil etiam his adfectionibus, ut Theophrastus |adserit, incitari, uigere pulchriusque procedere. sed super hoc hactenus: |nunc ad institutum, ut promisimus, ordinem reuertamur. | de metris Horatianis |quamuis sciam in secundo uolumine, in quo de prototypis tractauimus |nouem, omnia nos metrorum genera sub eorundem praeceptis et disciplina |comprehendisse (neque enim quicquam ad artem metricam pertinens in |rerum natura reperiri poterit, quod non isdem uti elementis nouem iuxta |traditionem ueterum inuestigatum collectumque sit), tamen promissi memor, |quod de Horatianis metris specialiter persequendis meam fidem |obstrinxeram, ne per coniuentiam id praeterisse arguar, ut potero, singula |quaeque percurram, quae noster lyricus cum epodis attigisse dinoscitur. nunc |enim singulis singulos, nunc binos geminis uersibus subdidit, nunc tribus |uno commate [epodis] respondit, plerumque binis, uerum diuerso inter se |metro et compositione figuratis. |prima igitur eiusdem ode monocolos inducitur, id est unius metri |qualitate composita. sed et ea quae unius generis habent cola eadem |appellatione censentur, dicoloe autem duorum, similiter tricoloe uel |0161| tetracoloe trium seu quattuor generum diuersitate subsistunt. prima ergo ode, |ut quidam putant, a pentametro nascitur per detractionem syllabae breuis, |quae erat ante paenultimam, subsistens metro asclepiadeo duodecasyllabo, ut |«Maecenas atauis edite regibus». |alii formatum id metrum putant ab hendecasyllabo per adiectionem unius |syllabae, qua dempta fiet hendecasyllabus, ut |Maecenas atauis edite regi. |feritur hoc metrum uel per singulos pedes, ut sit primus spondeus, |secundus trochaeus, tertius iambus, quartus dactylus, <quintus dactylus> uel |creticus, si in longam desinat; uel per dipodias, ut constet duobus |choriambis mediis inchoante uersum spondeo, claudente autem iambo uel |pyrrichio uel pariambo. composita est haec ode sine epodo. sane, ut |breuiter quotiens hoc, id est asclepiadeo metro, Horatius usus sit scias, usus |est primo libro duodecies, secundo libro semel, tertio undecies, quarto |sexies. quorum exempla inducere operi tardum et apud eruditos |superuacuum accepta semel asmatum structione uidetur. |secunda ode cum epodo sapphicum metrum continet. quod quamuis |sit ab Alcaeo inuentum, sapphicum tamen hendecasyllabum a numero |<syllabarum> nuncupatur, ideo quod eo frequentius usa sit Sappho quam Alcaeus |repertor. huius mensura quarto colo concluditur. tres enim, qui sunt |pares, hendecasyllabi existunt ita, |«iam satis terris niuis atque dirae / |grandinis misit pater et rubente / |dextera sacras iaculatus arces». |uides sensum <non> esse, nisi epodo claudatur; quid enim fecerit Iuppiter |audiendum est: |«terruit urbem» |impleuit expectationem sensus. quod metrum uocatur dimoeron epicon, |ideo quod duos pedes heroos accipiat, dactylum et spondeum. quidam |pentasyllabon epodon dixerunt a numero syllabarum: alii trimoeron |epicon: est enim pars tertia epici uersus, ut |arma uirumque cano Troiae qui terruit urbem. |0162| monostropha uocantur haec carmina, quia ad primam strophen cetera |respondent neque ulla interuenit epodos, quae a prima strophe [id est epodi |clausula] discrepet. tres autem uersus inter se congruentes constant ex |duobus commatibus, quorum quod antecedit ex tetrametro trochaico |catalectico subsistit, ut est illud, |est celer phaselus ille quem uidetis, hospites: |<sic> et hic, |iam satis terris dedere largum imbrem hospites. |residuum autem, «niuis atque dirae», erit caput trimetri iambici, quem |integrum reddes, si ceteras ei partes sui generis copularis ita, |niuis atque dirae densior nimbus fuit. |hic anapaestus primum locum pro spondeo obtinebit, ut non numquam |reperimus; residua pars erit iambici uersus. ordine autem hemistichiorum |mutato, adiectis duabus syllabis, erit trimeter sic, |niuis atque dirae iam satis terris dedit. |quartus autem uersus hexametri clausula est, ex qua carmen sapphicum |dimetrum pentasyllabum superius inter exempla proposuimus ita, |«primus ab oris» |«Troius heros» |«perdita flammis» |«Pergama liquit». |quibus numeris frequenter Sappho carmina composuisse cognoscitur. |feritur hoc metrum uel per simplices pedes, quorum primus trochaeus, |secundus spondeus, tertius dactylus, quartus trochaeus, quintus spondeus |uel trochaeus; uel per dipodian, ut constet epitrito secundo, quem et |hippium dicimus, dehinc choriambo, ultimo bacchio uel amphibrachy, cuius |exemplum apud Horatium |«Crispe Sallusti nisi temperato». |hoc metro, id est hendecasyllabo sapphico, usus est primo libro nouies, |0163| secundo sexies, tertio septies, quarto ter; item epodis epici dimoeri |primo nouies, secundo sexies, tertio septies, quarto ter. |tertia ode lyricorum asmatum |«sic te diua potens Cypri». |hoc metrum glyconium, quod et anacreontion dicitur, detracta syllaba |pherecratium, adiecta nouissima hendecasyllabon sapphicon erit. |conectitur autem spondeo choriambo et disyllabo, ut euenerit. est uero |hexametri pars prior, cui si residuam clausulam adieceris, fiet uersus |hexameter ita, |sic te diua potens Cypri ferat aëre toto. |et est nunc proodicon, id est antecantatiuum. nam quotiens maioribus |metris minus aliquid subnectitur, epodos dicitur; quotiens uero comma uel |colon integro metro praeponitur, proodicon appellatur. etenim quem ad |modum supra ostendimus epodo sententiam claudi, ita in his manifestum |est suspensam teneri. nam nisi subsequens metrum adiungatur, sensus |claudicabit. sequitur |«sic fratres Helenae, lucida sidera», |asclepiadeum metrum, de quo in prima ode satis dictum est. glyconio |autem metro usus est libro primo duodecies, secundo semel, tertio decies, |quarto quinquies. |quarta ode libri primi cum epodo prolata est ita, |«soluitur acris hiems grata uice ueris et fauoni». |hoc metrum uocatur archilochium, ut ab eo inuentum. in quo prius |quaerendum est, utrum simplex an compositum sit. quod si simplex esse |dixeris, uocabis hexametrum heroum perissosyllabes. nam tertia ab ultima |uersus syllaba detracta faciet heroum sic, |soluitur acris hiems grata uice ueris et oni. |nec tamen credas idem esse perissosyllabes, quod est hypercatalectum, ex |eo quod in utroque una syllaba reperitur. hoc enim distabunt, quod |perissosyllabes inserta protenditur syllaba, hypercatalectum autem decursis |sex pedibus superfluens inuenitur, ut |«iamque iter emensi turres ac tecta Latinorum»: |hoc enim metrum ita stabit, si nouissima syllaba recidatur, ut |iamque iter emensi turres ac tecta Latino, |et capiti sequentis uersus adiciatur: item |0164| «omnia Mercurio similis uocemque coloremque», |qui et hypermetri dicuntur. igitur quia ostendimus esse id simplex, nunc, |quod magis reor, etiam compositum demonstremus. |«soluitur acris hiems grata uice ueris et fauoni»: |copulatur uersus quem diuidimus <sic>, «soluitur acris hiems grata uice», ut |«saltantes Satyros imitabitur»; comma autem quod superest |ithyphallicum erit e tribus trochaeis, ut nouimus, «ueris et fauoni». huic |etiam subditus loco epodi uersus, in quo prima pars iambica est, adaeque |tres trochaeos in ultimo, ut superior, recipit. nam «trahuntque siccas» |portio est iambi superfluente semipede cas, quae efficit penthemimeren |tomen. neque enim haec catalectica est: nam diximus catalexin esse, |cum legitimum metrum aut pedem e syzygia aut syllabam e simplici pede |amittit; hic autem superfluit. ergo et hic sibi coniungit tres trochaeos |sic, «machinae carinas». qui tamen possit et scazon trimetros uideri. |nam si per duas syzygias a prima parte uersum diuidas, id est |«trahuntque siccas machinae», |clauditur antibaccho pede, qui est carinas. sed quia parem formam idem |Archilochus uidetur induxisse adiciendo maiori syllabam et detrahendo |minori, quo uterque tribus trochaeis clauderetur, satius est iambico |commati, «trahuntque siccas [machinae]», eosdem trochaeos adiungi, quam post |geminam eius dipodian antibacchum ultimum poni, ut utriusque uersus |clausula una lege teneatur. etenim si superiori unam dempseris et |inferiori addideris syllabam, hic trimeter iambicus, ille herous hexameter fiet |hoc modo, |soluitur acris hiems grata uice ueris et oni, |trahuntque siccas machinae carinulas. |adnota sane hoc metrum semel apud Horatium esse positum. |quinta ode tria genera habet. nam priores duo uersus asclepiadei |sunt, tertius pherecratius, quartus glyconius sic, |«quis multa gracilis te puer in rosa / |perfusus liquidis urget odoribus / |grato, Pyrra, sub antro? / |cui flauam religas comam». |sed de prioribus duobus, qui sunt asclepiadei, et glyconio, qui quarto loco |est, supra diximus. nunc pherecratium inspiciamus, et est heptasyllabus * |0165| epigramma composuit. hoc metrum conficitur uel per singulos pedes, id |est spondeo <dactylo et ultimo trochaeo uel spondeo>, uel disyllabo et |choriambo et ultima syllaba. huic si glyconium praeposueris, priapeum |facies sic, |cui flauam religas comam grato Pyrra sub antro. |pherecratiis usus est libro primo quater, tertio bis, quarto bis. |sexta ode cum epodo est: conficitur asclepiadeis tribus, quarto |glyconio, de quibus iam diximus, ut |«scriberis Vario fortis et hostium / |uictor, Maeonii carminis alite, / |quam rem cumque ferox nauibus aut equis / |miles te duce gesserit». |quae compositio tetracolos strophe dicitur, eo quod quarto uersu uertatur, |quo periodus clauditur. usus est hoc genere carminibus nouem. |septima ode adaeque cum epodo prolata heroos habet uersus. nam |hexametro epico tetrametrum eiusdem generis habet subnexum, id est |duobus pedibus imminutum, quod archilochium dicitur, ut |«laudabunt alii claram Rhodon aut Mitylenen»; |dehinc epodos, |«aut Epheson bimarisue Corinthi», |cui si duos pedes ultimos adicias, fiet hexametrus sic, |aut Epheson bimarisue Corinthi moenia cerno. |octaua ode similiter cum epodo * dimetro, quod tamen proodicon |factum est. nam maiori metro minus praelatum est, quod constat ex |choriambo et bacchio. hoc quoque carminis genus dicolon ab Alcaeo |lyricus noster accepit, quod est huius modi, |«Lydia, dic per omnes / |hoc deos uere, Sybarin cur properas amando». |prior uersus, ut diximus, ex choriambo et bacchio a breui incipiente, |sequens e tribus choriambis adaeque claudente uersum bacchio subsistunt. |quod metrum [utrum] errore seu studio poetae secus quam ratio est |processit. nam fecit illud asperius uno immutato pede in principio secundi |0166| uersus: pro iambo enim spondeum induxit sic, hoc deos ue, quem |choriambum esse conuenerat. nam uersus auctore Alcaeo e tribus |choriambis et bacchio, in quo catalexis est, clauditur, qui erit |«hoc deos uere Sybarin cur properas amando». |etenim si imitatus esset Alcaeum, ita protulisset, hoc dea uere. error |tamen eius, si non studio factum est, habet excusationem, quod continuo |carmine id genus tuetur, quod duobus cernimus uersibus, et legem, quam |ipse sibi casu aliquo dixerat, usque ad ultimam asmatis partem |obseruando perduxit. nec usus hac metri specie nisi semel inuenitur. |nona ode tribus generibus composita est, ex quibus duo primi uersus |erunt alcaici hendecasyllabi, sequentes duo disparis metri sic, |«uides ut alta stet niue candidum / |Soracte, nec iam sustineant onus / |siluae laborantes, geluque / |flumina constiterint acuto». |primus ex syzygia iambica et semipede in syllaba, «uides ut alta», adscitis |sibi duobus dactylis in hoc, «stet niue candidum», uersum implebit. idem |et secundus sic, |«Soracte nec iam sustineant onus». |tertius autem erit dimeter cum semipede in syllaba ita, |«siluae laborantes geluque»; |trimeter iambicus fiet, si adicias frigido sic, |siluae laborantes geluque frigido. |nam sesquipede minor est ab iambico, qui amphimacri adiectione |completus est. quartus duobus dactylis currit cum trochaeo et spondeo ita, |«flumina constiterint acuto». |qui potest uideri mixtus ex duobus metris, epico et trochaico. inter quae |si semipodia syllaba posita fuerit, heroi tetrametri archilochii metrum |implebit, tamquam |flumina constiterint et acuto, |ex quo supra epodum inductum ostendimus sic, |«aut Epheson bimarisue Corinthi», |qui adiectis duobus pedibus fiet hexameter ita, |maxima sic cito flumina constiterint et acuto. |recipit et alteram diuisionem, ut ad duos dactylos et semipedem, quae est |0167| pars dimidia pentametri, adiciatur nunc creticus, nunc amphibrachys, quia |non semper in longa syllaba, sed interdum et in breui desinit. |hendecasyllabis igitur alcaicis usus est libro primo septies, secundo decies, tertio |decies, quarto ter. item dimetris iambicis hypercatalectis, ut <est> hic, |«siluae laborantes geluque», |usus est libro primo septies, secundo decies, tertio undecies, quarto ter. |trimetris quoque epicis hypercatalectis, ut est hic, |«flumina constiterint acuto», |usus est libro primo septies, secundo decies, tertio undecies, quarto ter. |decima ode cum epodo est, cuius initium |«Mercuri facunde nepos Atlantis». |constat autem hendecasyllabo sapphico, de quo in secunda ode libri primi |plenissime disseruimus, quae est |«iam satis terris niuis atque dirae». |huius mensura quarto colo concluditur: tres enim, qui sunt pares, |hendecasyllabi existunt, qui epodo clauduntur, quod metrum uocatur dimoeron |epicon, ideo quod duos pedes heroos accipiat, dactylum et spondeum. |monostropha autem uocantur haec asmata, quia ad primam strophen cetera |respondent. idem et de duodecima ode dictum sit, quae constat adaeque |hendecasyllabo sapphico, cuius initium |«quem uirum aut heroa lyra uel acri». |undecima ode lyricorum asmatum |«tu ne quaesieris, scire nefas, quem mihi quem tibi». |hoc metrum quidam inter prototypa, id est primiformia, uolunt accipi et |appellant antispasticon heccedecasyllabon sapphicon, quidam a choriambico |deriuatum adserunt. nam ferunt omne asclepiadeum accepta choriambica |syzygia, id est ut tres choriambos copulatos habeat, sicut hic, facere |antispasticum, quod ita percutiatur, ut habeat primo loco epitritum, quem et |hippium dicimus, quartum, dehinc duos antispastos, ultimum diiambum |uersum claudentem, qui non numquam dibrachy in fine posito in paeona |secundum conuertetur. contra si detrahas inter duos <choriambos unum, |fiet> asclepiadeum sic, |tu ne quaesieris quem mihi quem tibi. |item |0168| «nullam, Vare, sacra uite prius seueris arborem»: |quarto etiam libro semel ita, |«o crudelis adhuc et Veneris muneribus potens». |tredecima ode libri primi |«cum tu Lydia Telephi»: |constat ex glyconio, quod et anacreontion dicitur, ut |«sic te diua potens Cypri»; |conficitur autem spondeo choriambo et pariambo. huic pro epodo |subiungitur asclepiadeum, de quo similiter in prima ode dictum est, sic, |«Maecenas atauis edite regibus», |subsistens duodecasyllabo uersu. |uerum quid attinet nos de his metris, de quibus iam dictum est, |saepius loqui, cum in praecedentibus ideo exempla posuerimus, ut ex |illis reliqua possemus agnoscere? ergo siqua noua metra obuiam |uenerint, similiter discutientur. nam omnes fere odae in subsequentibus libris |isdem metris subsistunt exceptis perpaucis admodum, e quis in secundo |libro ode XVI, cuius initium |non ebur neque aureum. |nam nouum haec metrum, de quo nondum apud Horatium tractatum est, |continet. est autem ab Alcaeo sumptum choriacum heptasyllabum |subdito hendecasyllabo iambico archilochio. etenim |«non ebur neque aureum» |erit trochaicum proodicum dimetrum catalecticum, quod accepta in |principio breui syllaba iambicum epodum faciet sic, |da non ebur neque aureum. |paenultima autem detracta phallicum reddet ita, |«non ebur neque aurum». |dimetro uero subnexum, ut | beatus ille qui procul, non ebur nec aureum, |uersum dabit ex quadrato compositum; aut si e principio creticum |retrahas, «non ebur», cuius tertia positione longa est (sequitur enim n littera) |erit trimetri iambici prima portio, «nec aureum». insequens autem uersus |metrum habet iambicum catalecticum archilochium ita, |«mea renidet in domo lacunar». |nam «mea renidet in domo» dimetrum est, lacunar claudicat. huius |exemplum apud eundem est |«trahuntque siccas machinae carinas». |quo metro semel tantum usus est. feritur prior uersus ditrochaeo, deinde |0169| dactylo uel amphimacro; sequens autem dimetro iambico, ultimo bacchio. |qui recipit et alteram diuisionem: nam «mea renidet» portio est iambi |superfluente semipede, det, quae efficit penthemimeren tomen; dehinc tres |trochaei uersum complebunt ita, «in domo lacunar». |libro tertio metra omnia fere aut alcaica aut sapphica aut |asclepiadea aut certe ea sunt, de quibus supra disseruimus, praeter id quod in |duodecima ode inuenimus, quod est ionicumἀπὸ ἐλάσσονος, ut |«miserarum est neque amori dare ludum». |per totum autem asma diligentia poetica id obseruatum est, ut uersus |duas primas syllabas breues, sequentes autem habeat longas, sicut et pes |ionicus minor compositus uidetur. digestum autem est ex duobus trimetris |coniunctis uno tetrametro ei subiecto sic, |«miserarum est neque amori dare ludum / |neque dulci mala uino lauere aut ex- / |-animari metuentes patruae uerbera linguae». |hoc quoque metro Horatius semel usus reperitur. |libro IIII ode VII talis est, |«diffugere niues, redeunt iam gramina campis». |haec ode scripta est ad dicolian, et est primum <colon> epos heroum |hexametrum, secundum autem [epodos] penthemimeres, id est hemistichium |pentametri, ita, «arboribusque comae». sed ut huic Horatiano par sit, |sumenda eius pentametri pars erit, qui duos primos pedes dactylos habebit. |aliud in quarto libro nouum metrum non inuenies. |libro V, qui epodon inscribitur, ode prima est |«ibis Liburnis inter alta nauium», |secunda |«beatus ille qui procul negotiis», |tertia |«parentis olim siquis impia manu», |et quae sequuntur usque in decimam. his iambicis trimetris acatalectis |usus est in libro epodon, ut diximus, decies, quibus respondit adaeque |iambico dimetro acatalecto, id est quattuor pedibus eiusdem metri: primo |sic, |«amice propugnacula», |secundo |0170| «ut prisca gens mortalium», |tertio |«senile guttur fregerit». |similes sunt archilochiis illis, |«πάτερ Λυκάμβα, ποῖον ἐφράσω τόδε; / | τίς σὰς παρήειρε φρένας;». |in eodem ode XII |«Petti, nihil me sicut antea iuuat / |scribere uersiculos amore percussum graui». |scripta ad dicolian, in qua primus uersus erit simplex iambicus trimeter, |sequens compositus: nam praelata <parte pentametri, «scribere uersiculos», |sequitur dimeter iambicus acatalectus>, «amore percussum graui». quo |metro semel usus est. |in eodem ode XIII |«quid tibi uis, mulier nigris dignissima barris? / |munera quid mihi quidue tabellas». |haec metra similia sunt illis quae in primo carminum inuenimus ita, |«laudabunt alii claram Rhodon aut Mitylenen», |dehinc |«aut Epheson bimarisue Corinthi», |ubi tetrametrum epicum heroo subnectitur; item |«te maris et terrae numeroque carentis harenae» |herous, epodus huius |«mensorem cohibent Archyta». |nam tetrametri epici, qui et archilochii ab inuentore nuncupantur, |adiectis duobus in fine pedibus erunt hexametri sic, |munera cur mihi quidue tabellas perfida mittis. |in eodem ode XIIII |«horrida tempestas caelum contraxit et imbres / |niuesque deducunt Iouem, nunc mare nunc siluae». |horum metrorum primum heroum est simplex, sequens compositum ex |dimetro iambico acatalecto et penthemimere epico |[quod superiori epodo |contrarium est ita, |«scribere uersiculos amore percussum graui»], |0171| quod consequenti ratione praeposterum, quam superior <epodus> habetur, |induxit sic, |«niuesque deducunt Iouem, nunc mare nunc siluae». |etenim ueritus ne subiecti epodi prius comma ex heroo subsistens eundem |enuntiationis sonum redderet iambicum dimetrum anteposuit, quo uariata |modulatione gratior redderetur. nam et in superiore, ne sui generis |uersum subiungeret trimetro, heroi comma praemisit ita, «scribere uersiculos». |in eodem ode XVII |«altera iam teritur bellis ciuilibus aetas, / |suis et ipsa Roma uiribus ruit». |prior herous, sequens trimeter iambicus acatalectus est, qua copulatione |inter se metrorum Horatius semel usus reperitur. item dimetrum |epodum heroico uersui subicit sic, |«mollis inertia cur tantam diffuderit imis / |obliuionem sensibus»; |similiter |«nox erat et caelo fulgebat luna sereno / |inter minora sidera». |quo exemplo bis nec amplius in epodon libro poeta usus est. |in ultima ode, quae est |«iam iam efficaci do manus scientiae», |trimetris omnibus sine epodo usus est. |et hactenus epodi. siqua uero sunt alia, de quibus non diximus, ex |his, sicut supra memorauimus, nascuntur aut detractis aut adiectis cuilibet |metro syllabis, neque ullus fere poetarum est, qui uel lyrica uel fabularum |choros scripserit, qui non sibi aliquod proprium genus ob |commendationem ac memoriam sui nominis finxerit. |asmate eo quod inscribitur carmen saeculare, cuius initium |«Phoebe siluarumque potens Diana, / |lucidum caeli decus, o colendi / |semper et culti, date quae precamur / |tempore sacro», |hendecasyllabum est sapphicum, tribus continuis uersibus, epodo quarto |epico dimoero, de quibus in secunda ode libri primi carminum, cuius |initium |«iam satis terris niuis atque dirae», |satis dictum est. |0172| [de numero eorum] omnia autem apud Horatium tam carminum |quam epodon metra erunt numero XXI sic, asclepiadea spondeo, ut |Maece, duobus choriambis nas atauis edite re, pyrrichio gibus. sapphica |hendecasyllaba epitrito secundo iam satis ter, choriambo ris niuis at, |bacchio que dirae. dimoera epica acatalecta, dactylus terruit, spondeus |urbem. glyconia, quae et anacreontia, spondeus sic te, choriambus diua |potens, pyrrichius Cypri. ἑκκαιδεκασύλλαβα sapphica, quae quidam |antispastica dixerunt, spondeus tu ne, <tres> choriambi quaesieris scire nefas |quem mihi quem, pyrrichius tibi. epica περιττοσύλλαβα, <duo> dactyli |soluitur acris hi, spondeus ems gra, dactylus ta uice, <tres> trochaei ueris |et fauoni. trimetra iambica catalectica, |«trahuntque siccas machinae carinas». |pherecratia, spondeus grato, choriambus <cum syllaba> Pyrra sub antro. |epicum hexametrum, quod heroum <dicitur>, |«laudabunt alii claram Rhodon aut Mitylenen». |epicum tetrametrum acatalectum heroum, |«aut Ephesum bimarisue Corinthi». |choriambicum dimetrum catalecticum, choriambus Lydia dic, et bacchius |per omnes. choriambicum tetrametrum catalecticum, epitritus II hoc deos |ue, <duo> choriambi re Sybarin cur properas, bacchius amando. alcaicum |hendecasyllabum, iambi duo cum syllaba uides ut alta, et duo dactyli |stet niue candidum. dimetrum iambicum hypercatalectum, spondeus siluae, |iambus labo, spondeus rantes, iambus <cum syllaba> geluque. trimetrum |epicum hypercatalectum, duo dactyli flumina constite, et duo trochaei rint |acuto. trochaicum dimetrum catalecticum, <tres> trochaei <cum syllaba>, |«non ebur neque aureum». |iambicum trimetrum catalecticum, |0173| «mea renidet in domo lacunar». |trimetrum iambicum acatalectum, |«ibis Liburnis inter alta nauium». |dimetrum iambicum acatalectum, |«amice propugnacula». |compositum ex penthemimere elegiaco et dimetro iambico acatalecto, |duo dactyli cum syllaba scribere uersiculos, <duo iambi>, tertius spondeus, |quartus iambus, amore percussum graui. compositum ex dimetro iambico |et penthemimere elegiaco, duo iambi niuesque de, spondeus ducunt, |iambus Iouem, duo dactyli <cum syllaba> nunc mare nunc siluae. |metra apud Horatium semel lecta, |«[choriambus] Lydia dic [bacchius] per omnes» |«hoc deos ue [epitritus secundus] re <Sybarin cur properas amando>»: |«soluitur acris hiems grata uice ueris et fauoni»: |«non ebur neque aureum / |mea renidet in domo lacunar»: |«scribere uersiculos amore percussum graui»: |«niuesque deducunt Iouem, nunc mare nunc siluae». 

|et super his hactenus. nunc uero, etiamsi non omnia, quaecumque |apud Graecos possunt inueniri, hoc commentario comprehenderim (sunt |enim apud lyricos et tragicos et comicos poetas innumerabiles metrorum |species), illud tamen non adroganter ausim dicere, id nos his |uoluminibus quattuor consecutos, ut, si nouum atque incognitum auribus metrum |commentum se quispiam duxerit, infitias ire non possit ad haec uelut |omnium generum semina, quae inuestigata a nobis et huic commentario |tradita reperiuntur, necessario referri ab isdemque, ut ita dixerim, |fontibus procul dubio deriuari; praeterea utcumque sub incerta atque ambigua |specie astu proferuntur, protinus intellegamus, qua metrorum origine |procreata uel qua sint ratione studiosa composita, quo simul et ea quae |fallunt inconexa inter se metra magistra lectionis instructione noscamus |et ipsi ex nobis noua instigante gloria comminisci ac proferre possimus. |0174| 
"
}
